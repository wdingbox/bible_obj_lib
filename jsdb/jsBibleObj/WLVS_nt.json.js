var wLVS_nt={
  "Mat": {
    "1": {
      "1": "亚伯拉罕之裔、大卫之胄、耶稣基督族谱、",
      "2": "亚伯拉罕生以撒、以撒生雅各、雅各生犹大、与其兄弟、",
      "3": "犹大由他玛氏生法勒斯、谢拉、法勒斯生希斯仑、希斯仑生亚兰、",
      "4": "亚兰生亚米拿达、亚米拿达生拿顺、拿顺生撒门、",
      "5": "撒门由喇合氏生波阿斯、波阿斯由路得氏生俄备得、俄备得生耶西、",
      "6": "耶西生大卫王、○",
      "7": "大卫纳乌利亚妻、生所罗门、所罗门生罗波安、罗波安生亚比雅、亚比雅生亚撒、",
      "8": "亚撒生约沙法、约沙法生约兰、约兰生乌西亚、",
      "9": "乌西亚生约坦、约坦生雅哈斯、亚哈斯生希西家、",
      "10": "希西家生玛拿西、玛拿西生亚们、亚们生约西亚、",
      "11": "徙于巴比伦时、约西亚生耶哥尼雅与其兄弟、○",
      "12": "徙于巴比伦后、耶哥尼雅生撒拉铁、撒拉铁生所罗巴伯、",
      "13": "所罗巴伯生亚比玉、亚比玉生以利亚敬、以利亚敬生亚所、",
      "14": "亚所生撒督、撒督生亚金、亚金生以律、",
      "15": "以律生以利亚撒、以利亚撒生马但、马但生雅各、",
      "16": "雅各生约瑟、约瑟即马利亚之夫、马利亚生耶稣、称基督者、○",
      "17": "如是自亚伯拉罕至大卫十四代、自大卫至徙巴比伦十四代、自徙巴比伦至基督十四代、",
      "18": "耶稣基督之生如左、母马利亚为约瑟所聘、未婚感圣神而孕、",
      "19": "其夫约瑟、义人也、不欲显辱之、意隐休之、",
      "20": "思维间、主之使见于梦曰、大卫之裔约瑟、娶尔妻马利亚勿惧、盖所孕者、由圣神也、",
      "21": "彼将生子、可名曰耶稣、因将救其民出于罪也、",
      "22": "斯事悉成、以应主藉先知所言曰、",
      "23": "将有处女、孕而生子、人称其名、曰以马内利、译即上帝偕我侪也、",
      "24": "约瑟寤、如主使所命娶之、",
      "25": "未与同室、及生子、则名之曰耶稣、"
    },
    "2": {
      "1": "希律王时、耶稣生于犹大之伯利恒、有博士数人、自东方至耶路撒冷、",
      "2": "曰、生而为犹太人王者安在、我在东方见其星、故来拜之、",
      "3": "希律王闻之惶惧、举耶路撒冷皆然、",
      "4": "乃集祭司诸长、及民间士子、问基督当生于何处、",
      "5": "佥曰、犹大之伯利恒、盖先知载云、",
      "6": "犹大地之伯利恒乎、尔在犹大郡中、非最小者、盖将有君自尔出、牧我以色列民矣、",
      "7": "于是希律密召博士、询悉星见之时、",
      "8": "遂遣之往伯利恒曰、尔往详访厥婴、遇则告我、我亦往拜之、",
      "9": "博士闻王命而往、东方所见之星忽导于前、至婴儿所、则止其上、",
      "10": "博士见星、喜不自胜、",
      "11": "入室、见婴及其母马利亚、则俯伏拜婴、启椟、以黄金乳香没药献之、",
      "12": "乃于梦中得示、令勿返见希律、遂由他途而归、○",
      "13": "博士既去、主之使见梦于约瑟曰、起、携婴及其母、奔埃及、寓彼、俟余示尔、盖希律将索婴歼之、",
      "14": "遂起、携婴及其母、夜往埃及、",
      "15": "寓彼、至希律卒、以应主藉先知所言云、曾召吾子出埃及矣、",
      "16": "时、希律知为博士所愚、怒甚、遣人将伯利恒及四境所有男婴、按其详问博士时、凡二岁以下者殄之、",
      "17": "于是应先知耶利米所言云、",
      "18": "在拉玛闻声、哀泣恸甚、乃拉结哭其子、而不受慰、以其无存也、○",
      "19": "希律既卒、主之使在埃及见梦于约瑟曰、起、",
      "20": "携婴及其母、往以色列地、盖索婴命者已死矣、",
      "21": "遂起、携婴及其母、至以色列地、",
      "22": "闻亚基老继父希律为犹大王、惧不敢往、梦中得示、遂入加利利境、",
      "23": "至一邑名拿撒勒居之、应诸先知所言云、人将称之为拿撒勒人矣、"
    },
    "3": {
      "1": "维时、施洗约翰至、宣言于犹太野、",
      "2": "曰、尔宜改悔、天国迩矣、",
      "3": "此乃先知以赛亚所言者、曰、有呼于野者、其声云、备主路、直其径、",
      "4": "夫约翰身衣驼毛、腰束革带、食则蝗虫野蜜、",
      "5": "时、耶路撒冷、犹太、及约但四方、咸出就之、",
      "6": "在约但河受其洗、而承己罪、",
      "7": "约翰见法利赛人撒都该人、多就其洗、谓之曰、蝮类乎、谁示尔避将来之怒乎、",
      "8": "故当结果、以副改悔、",
      "9": "勿自谓、我有亚伯拉罕为父也、我语汝、上帝能由此石、兴起亚伯拉罕之子孙焉、",
      "10": "今斧置树根、凡不结善果者、则斫之、委于火、",
      "11": "夫我洗尔以水、俾尔改悔、但后我来者、尤胜于我、即携其履、我亦弗堪、彼将洗尔以圣神及火焉、",
      "12": "其手执箕、簸净厥场、敛麦入仓、以不灭之火而烧其糠、○",
      "13": "时、耶稣自加利利至约但就约翰、欲受其洗、",
      "14": "约翰辞曰、我应受洗于尔、尔乃就我乎、",
      "15": "耶稣曰、今姑许我、我侪当如是以尽诸义、乃许之、",
      "16": "耶稣受洗、由水而上、天为之开、见上帝之神、如鸽降临其上、",
      "17": "自天有声云、此我爱子、我所欣悦者、"
    },
    "4": {
      "1": "维时、圣神导耶稣适野、见试于魔、",
      "2": "禁食四十昼夜、则饥、",
      "3": "试者进曰、尔若上帝子、可命此石为饼、",
      "4": "曰、记有之、人之生也、不第恃饼、惟恃上帝所出之言、",
      "5": "魔遂携之入圣京、立之于殿顶、",
      "6": "曰、尔若上帝子、可投下、记有之、彼将命其使以手扶尔、免足触石、",
      "7": "耶稣曰、记亦有之、勿试主尔之上帝、",
      "8": "魔复携之陟最高之山、以世上诸国及其荣华示之、",
      "9": "曰、若俯伏拜我、悉以予尔、",
      "10": "耶稣曰、撒但译即敌者退、记有之、当拜主尔之上帝而独事之、",
      "11": "于是魔去之、天使至而服事焉、○",
      "12": "耶稣闻约翰下狱、乃退往加利利、",
      "13": "又去拿撒勒、至迦百农居焉、其地濒海、在西布伦拿弗他利境、",
      "14": "应先知以赛亚所言云、",
      "15": "沿海之西布伦拿弗他利地、即约但外异邦之加利利、",
      "16": "其处于暗之民、已见大光、处于死地阴翳者、有光升及之、",
      "17": "自是耶稣始宣言曰、尔宜改悔、天国迩矣、○",
      "18": "耶稣经行加利利海滨、见兄弟二人、乃西门称彼得者、与其弟安得烈、施网于海、盖渔者也、",
      "19": "谓之曰、从我、我将使尔为渔人者焉、",
      "20": "即舍网从之、",
      "21": "由此而前、又见兄弟二人、乃西庇太之子雅各、与其弟约翰、偕父在舟补网、招之、",
      "22": "即舍舟别父而从焉、○",
      "23": "耶稣周行加利利、在诸会堂训诲、宣天国福音、医庶民疾病、",
      "24": "声名洋溢于叙利亚、人携诸负病、疾苦、患鬼、癫痫、瘫痪者、就之、悉医焉、",
      "25": "时、有众自加利利、低加波利、耶路撒冷、犹太、及约但外从之、"
    },
    "5": {
      "1": "耶稣见众、乃登山、既坐、门徒就焉、",
      "2": "启口训之曰、",
      "3": "虚心者福矣、以天国为其有也、",
      "4": "哀恸者福矣、以其将受慰也、",
      "5": "温柔者福矣、以其将承地也、",
      "6": "饥渴慕义者福矣、以其将得饱也、",
      "7": "矜恤者福矣、以其将见矜恤也、",
      "8": "清心者福矣、以其将见上帝也、",
      "9": "致和者福矣、以其将称为上帝子也、",
      "10": "为义而见窘逐者福矣、以天国为其有也、",
      "11": "人为我而诟尔、窘尔、妄以诸恶诬尔、则尔福矣、",
      "12": "宜欣喜欢乐、以尔在天之赏大也、盖前乎尔之先知、人亦如是窘逐之、○",
      "13": "尔乃世之盐、盐失其味、何以复之、后无所用、惟弃于外、为人所践耳、",
      "14": "尔乃世之光、邑建于山、不能隐也、",
      "15": "人燃灯、不置斗下、乃置檠上、则普照同室之人、",
      "16": "如是、尔之光亦当照乎人前、俾人见尔善行、荣尔在天之父焉、○",
      "17": "勿意我来废律、或先知也、我来非以废之、乃以成之、",
      "18": "我诚语汝、天地未废、律之一点一画必不废、迨皆成焉、",
      "19": "故废此诫至微之一、又以是训人者、在天国必谓之至微、惟遵行之、且以训人者、在天国必谓之大也、",
      "20": "我语汝、傥尔之义、无以尚乎士子法利赛人之义、断不能入天国也、○",
      "21": "尔闻有语古人云、勿杀、杀则干乎鞫、",
      "22": "惟我语汝、怒兄弟者干乎鞫、谓兄弟曰愚者、干乎公会、曰妄者、干乎火狱、",
      "23": "故尔献礼于坛时、而念兄弟与尔有隙、",
      "24": "则留礼物于坛前、先往和乃兄弟、然后来献尔礼物焉、",
      "25": null,
      "26": "我诚语汝、非毫厘尽偿、断不得出也、○",
      "27": "尔闻有言、勿淫、",
      "28": "惟我语汝、见色而好之者、心已淫之矣、",
      "29": "设也右目陷尔于罪、原文作致尔倾跌下同则抉而弃之、宁丧百体之一、勿全身委地狱、",
      "30": "设也右手陷尔于罪、则断而弃之、宁丧百体之一、勿全身入地狱、",
      "31": "又言若人出妻、宜以离书与之、",
      "32": "惟我语汝、非以奸故而出妻、是使之淫也、娶所出之妻者、亦淫也、○",
      "33": "尔又闻有语古人云、勿背誓、誓必偿之于主、",
      "34": "惟我语尔、概勿誓、勿指天、以天乃上帝座也、",
      "35": "勿指地、以地乃其足几也、勿指耶路撒冷、以其为大君之京师也、",
      "36": "勿指尔首而誓、以尔不能使首之一发、为黑为白也、",
      "37": "顾尔之言、宜是是否否、过此则出于恶者也、○",
      "38": "尔闻有言、目偿目、齿偿齿、",
      "39": "惟我语汝、勿与恶者敌、或批尔右颊、并转左颊以向之、",
      "40": "或欲讼尔、索尔里衣、即外服亦听其取之、",
      "41": "或强尔行一里、则偕之行二里、",
      "42": "求尔者与之、借尔者勿却、○",
      "43": "尔闻有言、邻则爱之、敌则恶之、",
      "44": "惟我语汝、敌尔者爱之、窘逐尔者、为之祈祷、",
      "45": "则可为尔天父之子、盖天父使日照于善不善者、雨降于义不义者也、",
      "46": "尔若爱乎爱尔者、有何赏耶、税吏不亦然乎、",
      "47": "尔惟问安于兄弟、有何过人耶、异邦人不亦然乎、",
      "48": "故当纯全、若尔天父焉、"
    },
    "6": {
      "1": "慎勿行尔义于人前、令人见之、若然、则不获赏于尔天父矣、",
      "2": "故施济勿吹角于前、若伪善者在会堂及通衢、求荣于人、我诚语汝、彼已得其赏矣、",
      "3": "惟尔施济、勿使左手知右手所为、",
      "4": "俾尔之施济隐焉、尔父鉴于隐者、将以报尔、○",
      "5": "尔祈祷、勿若伪善者、好立于会堂街隅祈祷、令人见之、我诚语汝、彼已得其赏矣、",
      "6": "惟尔祈祷、宜入密室闭门、祈尔隐中之父、尔父鉴于隐者、将以报尔、",
      "7": "尔祈祷、语勿重复、如异邦人、彼以为言多乃得升闻也、",
      "8": "尔勿效之、盖未求之先、尔所需者、父已知之、",
      "9": "故尔祈祷宜云、我父在天、愿尔名圣、",
      "10": "尔国临格、尔旨得成、在地若天、",
      "11": "日需之粮、今日赐我、",
      "12": "求免我负、如我免人、",
      "13": "勿导入试、拯我出恶、古文有增之者云以国权荣皆尔所有爰及世世诚所愿也",
      "14": "盖尔免人过、天父亦免尔过、",
      "15": "尔不免人过、尔父亦不免尔过、○",
      "16": "尔禁食、勿若伪善者作忧容、彼垢面以禁食见于人、我诚语汝、彼已得其赏矣、",
      "17": "惟尔禁食、膏首、靧面、",
      "18": "俾尔禁食不见于人、惟见于隐中之父、尔父鉴于隐者、将以报尔、○",
      "19": "勿积财于地、其处蠹蚀锈坏、盗穴而窃之、",
      "20": "惟积财于天、其处则蠹不蚀、锈不坏、盗不穴而窃之、",
      "21": "盖尔财所在、尔心亦在焉、",
      "22": "夫身之灯、目也、目了则全身光、",
      "23": "目眊则全身暗、尔衷之光若暗、其暗大哉、",
      "24": "未有能事二主者、盖恶此爱彼、或重此轻彼、尔不能事上帝、又事货财也、",
      "25": "故我语汝、勿虑生何以食、何以饮、身何以衣、夫生非贵于食、身非贵于衣乎、",
      "26": "试观飞鸟、不稼不穑、不积于廪、尔天父且育之、尔岂不尤贵于鸟乎、",
      "27": "尔曹谁能以思虑延生一刻乎、",
      "28": "曷为衣虑耶、试思野之百合花、如何而长、不劳不纺、",
      "29": "我语汝、当所罗门荣华之极、所衣不及此花之一也、",
      "30": "夫野草今日尚存、明日投炉、上帝犹衣之若此、况于尔小信者乎、",
      "31": "故勿虑何以食、何以饮、何以衣、",
      "32": "此皆异邦人所求、尔天父知尔悉需之、",
      "33": "惟先于其国其义是求、则此物悉加诸尔、故勿为明日虑、明日之虑、明日虑之、是日之劳、是日足矣、",
      "34": null
    },
    "7": {
      "1": "勿议人、免见议、",
      "2": "尔以何议议人、则见议亦如是、尔以何度度人、则见度亦如是、",
      "3": "胡为视尔兄弟目中有草芥、而不觉己目中有梁木乎、",
      "4": "尔目中有梁木、何以语兄弟曰、容我去尔目中之草芥乎、",
      "5": "伪善者乎、先去尔目中之梁木、方可了然、以去兄弟目中之草芥也、○",
      "6": "勿以圣物予犬、勿以珍珠委豕、恐彼践之、转而噬尔、○",
      "7": "求则予尔、寻则遇之、叩门则为尔启之、",
      "8": "盖凡求者得也、寻者遇也、叩者启也、",
      "9": "尔中孰有子求饼而予之石、",
      "10": "求鱼而予之蛇乎、",
      "11": "尔曹虽不善、尚知以嘉物予子、况尔在天之父、岂不更如此以嘉物予求之者乎、",
      "12": "凡欲人如何施诸己、亦宜如是施诸人、此即律法与先知也、○",
      "13": "当入窄门、盖引而之亡者、其门也阔、其路也宽、入之者众、",
      "14": "引而之生者、其门也窄、其路也狭、得之者寡、○",
      "15": "谨防伪先知、其就尔也、外饰若羊、内则贪狼、",
      "16": "是可因其果识之、荆棘中岂摘葡萄乎、蒺藜中岂采无花果乎、",
      "17": "善树结善果、恶树结恶果、",
      "18": "善树不能结恶果、恶树不能结善果、",
      "19": "凡不结善果者、即斫之、委于火、",
      "20": "故因其果而识之、",
      "21": "凡称我曰、主也主也者、未必尽入天国、惟遵我父之旨者而已、",
      "22": "彼日、多人将语我云、主也、主也、我非以尔名宣道、以尔名逐鬼、以尔名广行异能乎、",
      "23": "我将告之曰、我未尝识尔、作不法者其去我、",
      "24": "凡闻我言而行之者、譬诸智人、建屋磐上、",
      "25": "雨降潦行、风吹冲屋、而不倾覆、因基磐上也、",
      "26": "凡闻我言而不行者、譬诸愚人、建屋沙上、",
      "27": "雨降潦行、风吹撞屋、遂以倾覆、宜倾覆者大也、○",
      "28": "耶稣言竟、众奇其训、",
      "29": "以其训人若操权者、非若士子也、"
    },
    "8": {
      "1": "耶稣下山、群众从之、",
      "2": "有癞者就而拜曰、主如允、必能洁我、",
      "3": "遂伸手扪之、曰、吾允矣、尔其洁哉、癞即洁、",
      "4": "耶稣语之曰、慎勿告人、但往示身于祭司、献摩西所命之礼、以证于众、○",
      "5": "入迦百农、有百夫长就而求曰、",
      "6": "主、我仆瘫痪、偃卧在室、痛甚、",
      "7": "曰、我往医之、",
      "8": "百夫长曰、主、临我舍、我弗堪、第发一言、我仆必愈、",
      "9": "盖我隶人权、有士卒隶我权、令此往则往、令彼来则来、令仆行是则行是、",
      "10": "耶稣闻而奇之、谓从者曰、我诚语汝、如是之笃信、即以色列中、亦未之见也、",
      "11": "我语汝、自东自西、有众将至、与亚伯拉罕、以撒、雅各、同席天国、",
      "12": "惟其本国子民、必见逐于幽暗、在彼有哀哭切齿矣、",
      "13": "乃谓百夫长曰、往哉、如尔信、成之、即时仆愈、",
      "14": "耶稣入彼得家、见其妻母病热偃卧、",
      "15": "扪其手、热即退、妇即起而供事之、",
      "16": "既暮、有携患鬼者多人就之、则以一言逐其鬼、诸负病者医之、",
      "17": "应先知以赛亚所言云、其任我恙、肩我病、○",
      "18": "耶稣见群众环己、命济彼岸、",
      "19": "有士子至、曰、师乎、不论何之、我必从尔、",
      "20": "耶稣曰、狐有穴、鸟有巢、惟人子无枕首之所也、",
      "21": "又一门徒曰、主、容我先归葬父、",
      "22": "耶稣曰、从我、任死者葬其死者、○",
      "23": "既登舟、其徒从之、",
      "24": "海风大作、波涛蔽舟、耶稣适寝、",
      "25": "门徒就而寤之、曰、主、拯我、我亡矣、",
      "26": "曰、小信者乎、何惧耶、乃起、斥风与海、遂大平息、",
      "27": "众异之曰、彼何人斯、风与海亦顺之、○",
      "28": "既济、至加大拉地、遇患鬼者二人、自墓出、猛甚、无敢经此途者、",
      "29": "呼曰、上帝子、我与尔何与、时未至、尔来苦我乎、",
      "30": "远有群豕方食、",
      "31": "鬼求耶稣曰、若逐我、则遣入豕群、",
      "32": "曰、往哉、鬼遂出、入于豕、全群突下山坡、投海、死于水、",
      "33": "牧者奔入邑、以其事及患鬼者所遇告人、",
      "34": "举邑出迎耶稣、既见之、求去其境、"
    },
    "9": {
      "1": "耶稣登舟而济、归故邑、",
      "2": "有人舁瘫痪卧于榻者就之、耶稣见其信、谓瘫痪者曰、小子、安心、尔罪赦矣、",
      "3": "有士子数人、意谓僭妄哉若人、",
      "4": "耶稣知其意、曰、尔心何怀恶耶、",
      "5": "言尔罪赦矣、与言起而行、孰易、",
      "6": "但令尔知人子在世、有权以赦罪耳、遂语瘫痪者曰、起、取榻以归、",
      "7": "即起而返、",
      "8": "众见之悚然、归荣上帝、因其以如是之权赐人也、○",
      "9": "耶稣由此而往、见有名马太者、坐于税关、谓之曰、从我、遂起从之、",
      "10": "耶稣席坐其家、诸税吏及罪人至、与耶稣及门徒偕坐、",
      "11": "法利赛人见之、谓其徒曰、尔师奚与税吏罪人共食乎、",
      "12": "耶稣闻之曰、健者不需医、惟病者需之、夫我欲矜恤、不欲祭祀之意、尔往学之、",
      "13": "盖我来、非召义人、乃召罪人耳、○",
      "14": "时、约翰之门徒至、曰、我与法利赛人数禁食、惟尔门徒不禁食、何也、",
      "15": "耶稣曰、新娶者偕在、贺之者岂能哀恸乎、惟日将至、新娶者见接而去、乃禁食耳、",
      "16": "未有以新布补旧衣者、以所补者反损其衣、而绽尤甚、",
      "17": "未有以新酒注旧革囊者、恐囊裂酒漏、其囊亦败、惟新酒注新囊、斯二者俱存矣、○",
      "18": "言时、有宰来拜曰、我女甫死、尔来手按之、则生矣、",
      "19": "耶稣起而从之、门徒偕焉、",
      "20": "有妇患痭十有二年、尾耶稣后、扪其衣缘、",
      "21": "意谓、第扪其衣必愈、",
      "22": "耶稣回顾曰、女欤、安心、尔信愈尔、自是妇愈、",
      "23": "耶稣入宰者之家、见吹龠者、及众号啕、",
      "24": "谓之曰、退、女非死、乃寝耳、众哂之、",
      "25": "既屏众、乃入、执其手、女即起、",
      "26": "于是声闻遍扬斯地、○",
      "27": "耶稣由此而往、有二瞽者从之、呼曰、大卫之裔、矜恤我、",
      "28": "入室、瞽者就之、耶稣曰、尔信我能为此乎、对曰、主、然、",
      "29": "乃扪其目曰、如尔信成之、",
      "30": "其目即启、耶稣严戒之曰、慎勿令人知之、",
      "31": "二人出、遍扬其名于斯地、○",
      "32": "当其出也、有携喑哑而患鬼者就之、",
      "33": "鬼既逐、哑遂言、众异之曰、以色列中、未尝见是也、",
      "34": "法利赛人曰、彼藉鬼王逐鬼耳、○",
      "35": "耶稣周游乡邑、在会堂训诲、宣天国福音、医诸疾病、",
      "36": "见众悯之、以其困苦流离、犹羊无牧也、",
      "37": "遂语其徒曰、穑多工少、",
      "38": "宜求穑主、遣工力穑焉、"
    },
    "10": {
      "1": "耶稣召十二门徒、赐之以权、逐邪鬼、医疾病、○",
      "2": "十二使徒之名如左、首西门称彼得、及其弟安得烈、西庇太子雅各、及其弟约翰、",
      "3": "腓力、巴多罗买、多马、税吏马太、亚勒腓子雅各、并达太、",
      "4": "加那尼人西门、与加略人犹大、即卖师者、○",
      "5": "耶稣遣此十二人、命之曰、异邦之途勿由、撒玛利亚之邑勿入、",
      "6": "宁就以色列家之亡羊也、",
      "7": "往则宣言曰、天国迩矣、",
      "8": "医病、起死、洁癞、逐鬼、尔以不费受之、宜以不费施之、",
      "9": "勿备金银铜于袋、",
      "10": "途间勿囊、勿二衣、勿履、勿杖、盖工得其食、宜也、",
      "11": "入邑与乡、则访孰为宜者、主之、直至去时、",
      "12": "入其家、则祝其安、",
      "13": "其家若宜、尔祝之安必临之、不宜、尔祝之安则归己、",
      "14": "凡不接尔、不听尔者、出其家其邑、拂去足尘、",
      "15": "我诚语汝、当鞫日、所多玛蛾摩拉之刑、较斯邑犹易受也、○",
      "16": "我遣尔似羊入狼中、故当智如蛇、驯如鸽、",
      "17": "谨防若人、盖将付尔于公会、鞭尔于会堂、",
      "18": "尔将为我故、见解至侯王前、为证于彼、及异邦人、",
      "19": "付尔时、勿虑何以言、何所言、届时必赐尔以何言也、",
      "20": "非尔自言、乃尔父之神、在尔衷言耳、",
      "21": "兄弟将致兄弟于死、父之于子亦然、子将攻父母而死之、",
      "22": "且尔以我名见憾于众、惟终忍者得救也、",
      "23": "此邑窘逐尔、则奔彼邑、我诚语汝、以色列诸邑、尔行未遍、而人子至矣、○",
      "24": "徒不逾师、仆不逾主、",
      "25": "徒如师、仆如主、足矣、若呼家主为别西卜、鬼王名况其家人乎、",
      "26": "勿惧之、未有藏而不露、隐而不显者也、",
      "27": "我语尔于暗者、当述之于光明、尔所聆于耳者、当宣之于屋上、",
      "28": "杀身而不能杀魂者、勿惧之、宁惧能灭身及魂于地狱者、",
      "29": "二雀非一分金售乎、然非尔父许之、其一不陨于地、",
      "30": "尔发亦悉见数、",
      "31": "故勿惧、尔较多雀尤贵也、",
      "32": "凡认我于人前、我亦认之于我天父前、",
      "33": "凡不认我于人前、我亦不认之于我天父前、○",
      "34": "勿意我来施和平于世、我来非施和平、乃兴戎耳、",
      "35": "盖我来、俾子疏其父、女疏其母、妇疏其姑、",
      "36": "而仇敌即家人矣、",
      "37": "爱父母逾于我者、不宜乎我也、爱子女逾于我者、不宜乎我也、",
      "38": "不负其十架而从我者、亦不宜乎我也、",
      "39": "得生命者、将丧之、为我而丧生命者、将得之、○",
      "40": "接尔者、即接我、接我者、即接遣我者也、",
      "41": "接先知以其为先知者、得先知之赏、接义人以其为义人者、得义人之赏、",
      "42": "第以杯水饮此小子之一、以其为吾徒也、我诚语汝、彼必不失其赏也、"
    },
    "11": {
      "1": "耶稣既命十二门徒、乃去彼、往诸邑、施教宣道、○",
      "2": "约翰在狱、闻基督所行、则遣其徒问之、",
      "3": "曰、当来者尔乎、抑他人是望乎、",
      "4": "耶稣曰、以尔所闻所见、往告约翰、",
      "5": "如瞽者明、跛者行、癞者洁、聋者听、死者苏、贫者闻福音、",
      "6": "凡不我弃者福矣、",
      "7": "其人归、耶稣举约翰语众曰、尔曩出野何观耶、风动之苇乎、",
      "8": "抑尔出何观耶、衣毳衣者乎、衣毳衣者、在王宫也、",
      "9": "然则尔出何为也、观先知乎、是也、我语汝、且卓越于先知也、",
      "10": "此即经所谓、我遣我使先尔、以备尔路者也、",
      "11": "我诚语汝、妇之所生、未有大于施洗约翰者、然在天国之微者、犹大于彼也、",
      "12": "自施洗约翰迄今、天国被攻、而攻者奋力得之、",
      "13": "盖诸先知及律法、豫言至约翰而止、",
      "14": "尔愿承之、此即当来之以利亚也、",
      "15": "有耳以听者、宜听焉、",
      "16": "斯世将何以喻之、譬童子坐于市、呼其侣曰、",
      "17": "我吹龠、尔不踊、我举哀、尔不擗、",
      "18": "盖约翰至、不食不饮、人言其患鬼、",
      "19": "人子至、式食式饮、人言其嗜食甘酒、税吏罪人之友也、夫智也、因其行而善之、○",
      "20": "时、耶稣以其多行异能之诸邑、不改悔、而责之曰、",
      "21": "祸哉、哥拉汛乎、祸哉、伯赛大乎、盖在尔中所行之异能、若行于推罗西顿、则早衣麻蒙灰而改悔矣、",
      "22": "我语汝、当鞫日、推罗西顿之刑、较尔犹易受也、",
      "23": "迦百农欤、尔将升于天乎、必下阴府耳、盖在尔中所行异能、若行于所多玛、则今日犹存、",
      "24": "我语汝、当鞫日、所多玛之刑、较尔犹易受也、○",
      "25": "耶稣又曰、父乎、天地主也、我称谢尔、以此事、于智者达者则隐之、于赤子则显之、",
      "26": "父乎、然也、此乃尔所悦者也、",
      "27": "万有由父赐我、父之外无识子者、子及子所欲示者之外、无识父者、",
      "28": "凡劳苦负重者就我、我赐尔安、",
      "29": "我心温柔谦逊、宜负我轭而学我、则尔心获安、",
      "30": "盖我轭易、我负轻也、"
    },
    "12": {
      "1": "维时、耶稣于安息日经行田间、其徒饥、摘穗而食、",
      "2": "法利赛人见之、曰、尔徒所为、在安息日非宜也、",
      "3": "耶稣曰、尔未读大卫及从者、饥时所为乎、",
      "4": "入上帝室、食陈设之饼、此饼非彼及从者可食、惟祭司可耳、",
      "5": "抑未读律所载、祭司在殿犯安息日而无罪乎、",
      "6": "我语汝、在此有大于殿者、",
      "7": "尔若知我欲矜恤、不欲祭祀之意、则不罪无辜者矣、",
      "8": "盖人子为安息日之主也、○",
      "9": "于是去彼、入会堂、",
      "10": "见有枯一手者、或问曰、安息日施医宜乎、意欲讼之、",
      "11": "耶稣曰、尔中孰有羊、安息日陷于坎、不援而出之乎、",
      "12": "人之于羊、其贵何如耶、故安息日为善、宜也、",
      "13": "遂语其人曰、伸尔手、伸之、即愈如他手、",
      "14": "法利赛人出、谋何以杀之、",
      "15": "耶稣知之、则去彼、人多从焉、病者悉医之、",
      "16": "且戒之勿扬、",
      "17": "应先知以赛亚所言云、",
      "18": "试观我仆、乃所我选所爱、而心悦者、我将赋之以我神、彼将示异邦以义、",
      "19": "彼不竞不喧、其声不闻于衢、",
      "20": "已伤之苇不折、燃余之炷不灭、",
      "21": "迨义获胜、异邦将仰赖其名矣、○",
      "22": "时、有携患鬼之瞽而喑者来、耶稣医之、喑者言且见、",
      "23": "众骇曰、此大卫之裔乎、",
      "24": "法利赛人闻之曰、彼逐鬼、无非藉鬼王别西卜耳、",
      "25": "耶稣知其意、曰、凡国自相分争、必墟、或邑或家自相分争、不立、",
      "26": "若撒但逐撒但、是自相分争也、其国何以立哉、",
      "27": "使我藉别西卜逐鬼、则尔子弟逐鬼谁藉乎、彼将议尔矣、",
      "28": "若我藉上帝之神逐鬼、则上帝国临尔矣、",
      "29": "何能入勇士之室、劫其器用、非先缚勇士、后劫其室乎、",
      "30": "不与我偕者、即敌我、不与我敛者、即散也、",
      "31": "故我语汝、凡罪恶亵渎、其人可赦、惟亵渎圣神者、不赦也、",
      "32": "以言敌人子者、可赦、惟敌圣神者、今世来世不赦也、",
      "33": "或以树善、其果亦善、树恶、其果亦恶、盖由果而识树矣、",
      "34": "蝮类乎、尔既恶、言何能善、盖充诸心者、出诸口也、",
      "35": "善人由内蕴之善、而发其善、恶人由内蕴之恶、而发其恶、",
      "36": "我语汝、人所出之虚言、当鞫日、莫不供之、",
      "37": "盖以尔言义尔、亦以尔言罪尔、○",
      "38": "时、有士子法利赛人谓之曰、师乎、我欲观尔异兆、",
      "39": "曰、奸恶之世而求异兆、先知约拿之兆而外、无以示之、",
      "40": "如约拿三日三夜在鲸腹、人子亦将三日三夜在地中也、",
      "41": "当鞫日、尼尼微人、将与斯世、同起而罪之、以其因约拿所宣而改悔、况在此有大于约拿者乎、",
      "42": "当鞫日、南方女王、将与斯世同起而罪之、以其来自地极、听所罗门之哲言、况在此有大于所罗门者乎、",
      "43": "邪鬼离人、游行旱地、求安不得、",
      "44": "曰、我将归所出之室、至则见其阒寂、扫除修饰矣、",
      "45": "遂往、又携七鬼恶于己者、入而居之、其人之后况、较前尤剧矣、此恶世亦必如是、○",
      "46": "耶稣语众时、其母及兄弟立于外、欲与之言、",
      "47": "或告之曰、汝母及兄弟立于外、欲与汝言、",
      "48": "耶稣谓之曰、孰为我母我兄弟乎、",
      "49": "遂指门徒曰、视我母及兄弟、",
      "50": "凡遵我天父之旨者、即我兄弟姊妹及母也、"
    },
    "13": {
      "1": "是日耶稣出室、坐海滨、",
      "2": "群众集就之、遂登舟而坐、众立于岸、",
      "3": "乃多端设喻语之曰、有播种者、出而播种、",
      "4": "播时、有落道旁者、鸟至尽食之、",
      "5": "有落硗地者、厥土无多、以其浅薄、发萌则速、",
      "6": "日出曝之、无根而稿、",
      "7": "有落棘中者、棘起蔽之、",
      "8": "有落沃壤者、结实、或百倍、或六十倍、或三十倍、",
      "9": "有耳者宜听焉、○",
      "10": "门徒就之曰、尔以喻语众、何也、",
      "11": "曰、天国之奥、予尔知之、不予他人也、",
      "12": "盖有者、将予之使有余、无者、并其所有、亦将夺之、",
      "13": "故我以喻语之、因其视而不见、听而不闻、亦不悟也、",
      "14": "以应以赛亚豫言云、尔将听而不聪、视而不明、",
      "15": "盖斯民心顽、耳聩、自闭其目、恐目视、耳听、心悟、转移而我医之、",
      "16": "惟尔目福矣、以其见也、尔耳福矣、以其闻也、",
      "17": "我诚语汝、昔先知义人多欲见尔所见、而不得见、闻尔所闻、而不得闻、",
      "18": "夫播种之喻、尔其听之、",
      "19": "凡闻天国之道而不悟、恶者至、夺其心之所播、此播于道旁者也、",
      "20": "播于硗地者、乃人听道、即喜受之、",
      "21": "惟内无根、则亦暂耳、及为道而遇患难窘逐、即厌弃焉、",
      "22": "播于棘中者、乃人听道、而世之虑、财之惑、蔽其道而不实、",
      "23": "播于沃壤者、乃人听道而悟、结实或百倍、或六十倍、或三十倍、○",
      "24": "又设喻曰、天国犹人播美种于田、",
      "25": "寝时敌至、播稗麦中而去、",
      "26": "苗秀而实、稗亦见、",
      "27": "家主之仆来告曰、主、非播美种于田乎、何以有稗也、",
      "28": "曰、敌为之、仆曰、我往薅之可乎、",
      "29": "曰、毋、恐薅稗而麦亦拔、",
      "30": "容二者并长以待获、获时、我语刈者、先集稗、束而火之、惟敛麦入仓、○",
      "31": "又设喻曰、天国犹芥种一粒、人取而播于田、",
      "32": "此百种之至微者、及其长也、大于诸蔬、且成树、飞鸟来栖其枝、○",
      "33": "又设喻曰、天国犹酵、妇取纳三斗面中、致均发酵焉、○",
      "34": "此皆耶稣以喻语众、非喻无所语之、",
      "35": "应先知所言云、我将启口设喻、阐创世以来之秘、○",
      "36": "时、耶稣离众入室、其徒就之曰、田稗之喻、明以教我、",
      "37": "曰、播美种者、人子也、田者、世也、",
      "38": "美种者、天国之子民也、稗则恶者之子民也、",
      "39": "播稗之敌、魔也、获时、世末也、刈者、天使也、",
      "40": "集稗而火之、世末亦然、",
      "41": "人子将遣厥使、由其国中、集诸陷人于罪、及为不法者、",
      "42": "投之火炉、在彼有哀哭切齿者矣、",
      "43": "时、义者在其父之国、辉光如日、有耳者宜听焉、○",
      "44": "天国犹宝藏于田、人遇而掩之、喜而归、售所有、以市斯田、○",
      "45": "又天国犹贾求美珠、",
      "46": "遇一重值者、则往鬻所有以市之、○",
      "47": "又天国犹罟施于海、集诸水族、",
      "48": "既盈、则曳于岸、坐而择其美者入器、恶者则弃之、",
      "49": "世末亦然、天使将出、自义者中、区别恶者、",
      "50": "投之火炉、在彼有哀哭切齿矣、○",
      "51": "凡此、尔皆悟乎、对曰、然、",
      "52": "曰、故凡士子为天国之徒者、如家主由其库中出新旧之物焉、○",
      "53": "耶稣既竟斯喻、去彼、",
      "54": "至故土、在会堂训诲、众奇之曰、斯人何由得斯智慧异能乎、",
      "55": "此非木工之子乎、其母非名马利亚、其兄弟非雅各约西西门犹大乎、",
      "56": "其姊妹非与我比邻乎、斯焉得斯耶、",
      "57": "遂厌弃之、耶稣曰、先知在故土室家外、莫不尊焉、",
      "58": "耶稣在彼、不多行异能、以其不信故也、"
    },
    "14": {
      "1": "维时、分封之君希律、闻耶稣声名、",
      "2": "谓其臣曰、此乃施洗约翰自死而起、故此异能运行于彼焉、",
      "3": "初、希律以其弟腓力妻希罗底故、执约翰系于狱、",
      "4": "盖约翰曾谓之曰、纳此妇非宜也、",
      "5": "希律欲杀之、而惧众、因众以之为先知也、",
      "6": "适希律诞、希罗底女舞于前、以娱希律、",
      "7": "遂誓许所求、",
      "8": "女为母所唆、曰、求以施洗约翰之首、于盘上予我、",
      "9": "王忧、然以誓故、又以同筵者在、乃命予之、",
      "10": "遣人斩约翰于狱、",
      "11": "置首于盘以予女、女以奉母、",
      "12": "其徒至、取尸葬之、往告耶稣、○",
      "13": "耶稣闻之、登舟去彼、潜之野、众闻之、由诸邑步从焉、",
      "14": "耶稣出、见人甚众、悯之、医其病者、",
      "15": "薄暮、门徒就之曰、此乃野、时已逝、请散众、入乡市食、",
      "16": "耶稣曰、无庸、尔其食之、",
      "17": "曰、我侪于此、惟五饼二鱼而已、",
      "18": "曰、取以与我、",
      "19": "遂命众藉草而坐、取五饼二鱼、仰天祝而擘之、以予门徒、门徒予众、",
      "20": "皆食而饱、拾其屑、盈十二筐、",
      "21": "食者、妇孺而外、约五千人、○",
      "22": "耶稣促门徒登舟、先济彼岸、俟其散众、",
      "23": "散后、则潜登山祈祷、薄暮独在、",
      "24": "舟在海中、为浪所撼、风逆故也、",
      "25": "四更时、耶稣履海就之、",
      "26": "门徒见其履海、愕然曰、鬼幻也、遂惧而呼、",
      "27": "耶稣曰、安尔心、我也、勿惧、",
      "28": "彼得曰、主、果尔也、则命我履水就尔、",
      "29": "曰、来、彼得下舟、履水就之、",
      "30": "见风烈则惧、将溺、呼曰、主、救我、",
      "31": "耶稣以手援之、曰、小信者、何疑乎、",
      "32": "既登舟、风遂息、",
      "33": "舟中人拜之曰、尔诚上帝子也、○",
      "34": "既济、至革尼撒勒地、",
      "35": "其人识之、遣报四方、携诸病者就之、",
      "36": "第求扪其衣缘、扪者皆愈、"
    },
    "15": {
      "1": "时、有法利赛人士子、自耶路撒冷来、就耶稣曰、",
      "2": "尔之门徒、何犯古人遗传、不盥手而食乎、",
      "3": "曰、尔何因尔遗传、犯上帝诫乎、",
      "4": "盖上帝曰、敬尔父母、又曰、詈父母者、必死之、",
      "5": "惟尔则曰、若人谓父母云、我所当奉于尔者、已献于上帝矣、",
      "6": "遂可不敬父母、是尔以尔遗传、废上帝诫也、",
      "7": "伪善者乎、以赛亚豫言指尔者、诚是也、",
      "8": "曰、斯民以口尊我、而心则远我、",
      "9": "其拜我徒然、以所教者、乃人所命也、",
      "10": "遂召众语之曰、尔宜听而悟也、",
      "11": "非入诸口者污人、惟出诸口者污人耳、",
      "12": "门徒就之曰、法利赛人闻斯言而愠、尔知之乎、",
      "13": "曰、凡植物非我天父所植者、将拔之、",
      "14": "姑听之、彼乃瞽而导者、以瞽导瞽、二者皆陷于坑矣、",
      "15": "彼得曰、斯喻明以教我、",
      "16": "曰、尔曹犹未悟乎、",
      "17": "岂不知入口者运于腹、而遗于厕乎、",
      "18": "惟出诸口者由心而发、斯污人也、",
      "19": "盖恶念、凶杀、淫乱、苟合、盗窃、妄证、讪谤、",
      "20": "皆由心而发、斯乃污人、但未盥手而食、不污人也、○",
      "21": "耶稣去彼、适推罗西顿境、",
      "22": "有迦南妇出境、呼曰、主、大卫之裔、矜恤我、我女患鬼苦甚、",
      "23": "耶稣不答、其徒至曰、妇呼于后、请遣之、",
      "24": "曰、我奉使但为以色列家之亡羊而已、",
      "25": "妇进而拜曰、主、助我、",
      "26": "曰、取儿曹饼投狗、非宜也、",
      "27": "妇曰、主、然、狗亦食其主案下遗屑耳、",
      "28": "曰、妇乎、尔信大矣、如尔愿成之、自是女愈、○",
      "29": "耶稣去彼、至加利利海滨、登山而坐、",
      "30": "群众就之、携跛者、瞽者、喑者、残者、及诸病者、置其足前、遂医之、",
      "31": "众见喑者言、残者痊、跛者行、瞽者明、则奇之、归荣以色列之上帝、○",
      "32": "耶稣召其徒曰、我悯斯众、已偕我三日而无食、我不欲使之饥而去、恐途中困惫也、",
      "33": "门徒曰、在野安得若许之饼、以饱斯众耶、",
      "34": "耶稣曰、尔有饼几何、曰、七、及数小鱼耳、",
      "35": "遂命众席地而坐、",
      "36": "取七饼与鱼、祝谢而擘之、以予门徒、门徒予众、",
      "37": "皆食而饱、拾其屑、盈七篮、",
      "38": "食者、妇孺而外、四千人焉、",
      "39": "耶稣散众、登舟、入马加丹境、"
    },
    "16": {
      "1": "法利赛人及撒都该人、来试耶稣、请以自天之异兆示之、",
      "2": "耶稣曰、暮时、尔云将晴、以天红也、",
      "3": "朝时、尔云今日风雨、以天红而晦也、尔识别天色、而不识此时之异兆耶、",
      "4": "奸恶之世而求异兆、约拿异兆而外、无以示之、遂去之、○",
      "5": "门徒济彼岸、忘携饼、",
      "6": "耶稣谓之曰、谨防法利赛撒都该人之酵、",
      "7": "门徒窃议曰、是为不取饼也、",
      "8": "耶稣知之、曰、小信者乎、曷以无饼窃议耶、",
      "9": "尔犹未悟乎、岂不忆五千人之五饼、拾屑几筐乎、",
      "10": "又四千人之七饼、拾屑几篮乎、",
      "11": "何不悟我非为饼而言、惟当防法利赛撒都该人之酵耳、",
      "12": "门徒乃悟其所言、非防饼之酵、乃法利赛撒都该人之教也、○",
      "13": "耶稣至该撒利亚腓立比境、问其徒曰、人言人子为谁、",
      "14": "对曰、或言施洗约翰、或言以利亚、或言耶利米、抑先知之一、",
      "15": "曰、尔曹谓我为谁、",
      "16": "西门彼得对曰、尔乃基督、维生上帝子也、",
      "17": "耶稣曰、西门巴约拿福矣、盖非有血气者示尔、乃我在天之父也、",
      "18": "吾又语汝、尔乃彼得、彼得即磐之谓我将建我会于此磐、而阴府之权、不能胜之、",
      "19": "我将以天国之钥予尔、凡尔系于地者、在天亦系之、释于地者、在天亦释之、",
      "20": "遂戒门徒、勿以己为基督告人、○",
      "21": "自是耶稣始示其徒、以己必往耶路撒冷、备受长老祭司诸长士子之苦、且见杀、三日而起、",
      "22": "彼得援而谏之曰、主、不可、此必不及尔也、",
      "23": "耶稣回顾彼得曰、撒但退、尔阻我、以尔不体上帝之事、乃体人之事耳、",
      "24": "遂语其徒曰、欲从我者、当克己、负其十架以从、",
      "25": "盖欲救其生者、将丧之、为我而丧其生者、将得之、",
      "26": "利尽天下、而失其生、何益之有、人将以何者易其生乎、",
      "27": "盖人子将以父之荣、偕厥使而来、依人所行而报之、",
      "28": "我诚语汝、立于此者、有人未死之先、得见人子临于其国矣、"
    },
    "17": {
      "1": "越六日、耶稣携彼得、雅各、及雅各弟约翰、潜陟高山、",
      "2": "当前变状、面耀如日、衣皎如光、",
      "3": "摩西以利亚见、与之语、",
      "4": "彼得谓耶稣曰、主、我侪在此善矣、若尔愿之、则我于此结三庐、一为尔、一为摩西、一为以利亚、",
      "5": "言时、景云覆之、有声自云出曰、此我爱子、我所欣悦者、尔其听之、",
      "6": "门徒闻之、俯伏、惧甚、",
      "7": "耶稣前抚之曰、起、勿惧、",
      "8": "门徒举目、不见一人、惟耶稣而已、○",
      "9": "下山时、耶稣命之曰、人子尚未自死而起、勿以所见告人、",
      "10": "门徒问曰、士子言以利亚必先至、何也、",
      "11": "曰、以利亚果先至、兴复诸事、",
      "12": "我语汝、以利亚已至、而人不之识、任意待之、人子亦将受其害、",
      "13": "门徒始悟所言、乃指施洗约翰也、○",
      "14": "至众所在、有人就而跪曰、",
      "15": "主、矜恤我子、癫痫苦甚、屡踬于火、屡踬于水、",
      "16": "携就尔徒、弗能医也、",
      "17": "耶稣曰、噫、悖逆不信之世、我偕尔至几何时、忍尔至几何时乎、携之就我、",
      "18": "耶稣斥鬼、鬼即出、自是子愈、",
      "19": "门徒潜就耶稣曰、我侪不能逐之、何也、",
      "20": "曰、信小故也、我诚语汝、有信如芥种、即命此山去此移彼、亦必移焉、",
      "21": "且尔无不能也、○",
      "22": "尚居加利利时、耶稣谓门徒曰、人子将见付于人手、",
      "23": "为其所杀、三日而起、门徒忧甚、○",
      "24": "至迦百农、有收丁税者、就彼得曰、尔师输丁税乎、",
      "25": "曰、然、既而入屋、耶稣先之曰、西门、尔意若何、世上诸王、向谁征饷收税乎、向己子乎、向庶民乎、",
      "26": "对曰、庶民耳、耶稣曰、然则己子可蠲矣、",
      "27": "但恐触其怒、汝往海垂钓、取先上之鱼、启其口、将得金一枚、为我与汝纳之、"
    },
    "18": {
      "1": "维时、门徒诣耶稣曰、在天国孰为大、",
      "2": "耶稣呼一孩提来、立之众中、曰、",
      "3": "我诚语汝、若不转移如孩提、不得入天国也、",
      "4": "故自谦如此孩提者、于天国为大也、",
      "5": "凡以我名接一如是孩提者、即接我、",
      "6": "凡陷信我小子之一者、宁以巨磨悬其颈、沈于深海、",
      "7": "祸哉斯世、以其陷人故也、夫陷人于罪、事所必有、但陷人者祸矣、",
      "8": "倘尔一手一足陷尔、则斫而弃之、宁残与跛入于生、胜于二手二足委永火、",
      "9": "倘尔一目陷尔、则抉而弃之、宁一目入于生、胜于二目委火狱、",
      "10": "慎勿轻视此小子之一、",
      "11": "我语汝、其使在天、当觐我父之颜也、",
      "12": "设人有百羊、而亡其一、尔意若何、岂不姑舍九十九羊于山、往觅其亡者乎、",
      "13": "若遇之、我诚语汝、其为此一羊而喜、胜于为九十九之未亡者矣、",
      "14": "如是、亡此小子之一、非尔天父意也、○",
      "15": "倘兄弟获罪于尔、则于彼独处时谪之、若听、则得尔兄弟矣、",
      "16": "弗听、则携一二人偕往、致以二三证者之口、其言咸定矣、",
      "17": "又弗听、则告于会、弗听会、则视之犹异邦人与税吏可也、",
      "18": "我诚语汝、凡尔系于地者、在天亦系之、释于地者、在天亦释之、",
      "19": "我又语汝、倘尔二人同心、在地祈求、无论何事、我在天之父必成之、",
      "20": "盖二三人奉我名随在而集、我亦在其中矣、○",
      "21": "时、彼得就之曰、主、兄弟获罪于我、我恕之、当几何次、至七次乎、",
      "22": "耶稣曰、我所谓非仅于七、乃七十乘七也、",
      "23": "是故天国犹王者、与其仆会计、",
      "24": "计时、有曳负千万金者至、",
      "25": "既无可偿、主命鬻其身与妻孥、及其所有以偿、",
      "26": "仆伏而拜曰、主、宽我、我将尽偿、",
      "27": "主怜而释之、免其债、",
      "28": "仆出、遇同侪负其十金、执之、扼其吭曰、尔所负者偿之、",
      "29": "同侪伏而求曰、宽我、我将偿尔、",
      "30": "弗许、下之狱、俟偿所负、",
      "31": "诸同侪见之、忧甚、以其所行赴诉于主、",
      "32": "主召之曰、恶哉仆也、尔所负者、求我则尽免之、",
      "33": "不当矜恤同侪、犹我矜恤尔乎、",
      "34": "主怒、付之司刑、俟其尽偿所负、",
      "35": "尔众不诚恕兄弟、则我天父亦将如是施诸尔、"
    },
    "19": {
      "1": "耶稣言竟、去加利利、至犹太境、约但河外、",
      "2": "群众从之、医其病者、",
      "3": "有法利赛人来试之曰、不论何故、出妻可乎、",
      "4": "耶稣曰、自始造者、造男与女、",
      "5": "曰、缘此、人必离父母、胶漆其妻、成为一体、此经尔未读乎、",
      "6": "如是、不复为二、乃一体矣、故上帝所耦者、人不可分之、",
      "7": "曰、然则摩西命予离书出之、何也、",
      "8": "曰、摩西以尔心顽、许尔出妻、但元始不然、",
      "9": "且吾语汝、非以奸故、出妻而他娶者、淫也、娶所出者、亦淫也、",
      "10": "门徒曰、人于妻如此、宁勿娶、",
      "11": "曰、斯言非尽人能纳、惟禀赋者能之、",
      "12": "盖有生而阉者、有被人阉者、亦有为天国自阉者、斯言能纳者纳之、○",
      "13": "时、有携孩提诣耶稣、欲其按手祈祷、门徒责之、",
      "14": "耶稣曰、容孩提就我、勿禁之、盖属天国者、乃如是人也、",
      "15": "遂手按之而去、○",
      "16": "有少者就之曰、师乎、我当行何善、以获永生、",
      "17": "曰、胡为以善问我、善者一而已矣、尔欲入生、则当守诫、",
      "18": "曰、何诫乎、耶稣曰、勿杀、勿淫、勿窃、勿妄证、",
      "19": "敬尔父母、爱邻如己、",
      "20": "少者曰、凡此、我尝守之矣、尚有何缺乎、",
      "21": "耶稣曰、尔欲为完人、往售所有以济贫、则将有财于天、且来从我、",
      "22": "少者闻之、愀然而去、赀厚故也、○",
      "23": "耶稣谓其徒曰、我诚语汝、富者入天国、难矣哉、",
      "24": "我又语汝、驼穿针孔、较富者入上帝国犹易也、",
      "25": "门徒闻之、讶甚、曰、然则谁能得救乎、",
      "26": "耶稣目之曰、人则不能、上帝无不能也、",
      "27": "彼得曰、我侪已舍一切以从尔、将何得欤、",
      "28": "耶稣曰、我诚语汝、尔曹从我者、及复兴之际、人子坐其荣位、尔亦坐十二位、鞫以色列十二支矣、",
      "29": "凡为我名、舍屋宇、兄弟、姊妹、父母、子女、田畴者、将受百倍、而承永生、",
      "30": "然多有先者将为后、后者将为先也、"
    },
    "20": {
      "1": "天国犹家主、朝出雇工入葡萄园、",
      "2": "与工约、日金一钱、遣之入园、",
      "3": "巳初出、见有闲立于市者、",
      "4": "谓之曰、尔亦往葡萄园、所宜与者、我与尔、其人遂往、",
      "5": "日中及申初又出、亦如之、",
      "6": "酉初出、复见有立者、谓之曰、尔何终日闲立于此乎、",
      "7": "曰、无雇我者、曰、尔亦往葡萄园、",
      "8": "及暮、园主语其家宰曰、呼工给其值、由后以及先、",
      "9": "酉初雇者至、各受金一钱、",
      "10": "先雇者至、意所受必加多、乃亦各受一钱、",
      "11": "既受之、则怨家主曰、",
      "12": "我终日任劳当暑、后至者仅工作片时、乃使之与我等耶、",
      "13": "园主谓其人曰、友、我未尝负尔、尔非与我约金一钱乎、",
      "14": "取尔值而去、我欲予后至者、犹予尔然、",
      "15": "以我之物、行我所欲、不亦宜乎、我为善、尔嫉视乎、",
      "16": "如是、后者将为先、而先者后矣、○",
      "17": "耶稣上耶路撒冷、潜携十二徒、途间谓之曰、",
      "18": "我侪上耶路撒冷、人子将见付于祭司诸长士子、而拟以死、",
      "19": "解于异邦人、戏侮鞭扑、钉之十架、三日而起、○",
      "20": "西庇太子之母、率其二子就之、拜求一事、",
      "21": "耶稣曰、尔何求、曰、命我二子坐于尔国、在尔左右、",
      "22": "耶稣曰、尔曹所求者、尔不知也、我将饮之杯、尔能饮乎、曰、能、",
      "23": "曰、我之杯、尔必饮之、但坐我左右、非我得予、我父为谁备之、则谁予、",
      "24": "十徒闻之、则憾兄弟二人、",
      "25": "耶稣召之曰、异邦之君主其治、而大人执其权、尔所知也、",
      "26": "惟尔曹不然、尔中欲为大者、当为尔役、",
      "27": "欲为首者、当为尔仆、",
      "28": "犹人子至、非以役人、乃役于人、且舍生为众赎也、○",
      "29": "出耶利哥时、群众从之、",
      "30": "有二瞽者坐于道旁、闻耶稣过、呼曰、主、大卫之裔、矜恤我、",
      "31": "众责之、使缄默、瞽者愈呼曰、主、大卫之裔、矜恤我、",
      "32": "耶稣止、呼之曰、尔欲我何为、",
      "33": "曰、主、欲目得见、",
      "34": "耶稣悯之、扪其目、目即见、遂从之、"
    },
    "21": {
      "1": "近耶路撒冷、至伯法其、于橄榄山、耶稣遣二门徒、",
      "2": "曰、尔往前村、必遇驴絷焉、有驹同在、解而牵之来、",
      "3": "有诘尔者、则曰主需之、彼即遣之、",
      "4": "是乃应先知所言云、",
      "5": "告锡安女曰、尔王临矣、温柔而乘驴、及驹、即负重者之子也、",
      "6": "门徒遂往、如命而行、",
      "7": "牵驴及驹、置衣于上、耶稣乘之、",
      "8": "众中多以衣布途、或伐树枝布之、",
      "9": "前行后从之众呼曰、大卫之裔、和散那、即求援之意奉主名而来者、宜颂也、高高在上欤、和散那、",
      "10": "既入耶路撒冷、举城竦动、曰、此为谁、",
      "11": "众曰、加利利之拿撒勒先知耶稣也、○",
      "12": "耶稣入上帝殿、逐其中贸易者、倾兑钱者之几、及鬻鸽者之椅、",
      "13": "曰、经云、我室必称为祈祷室、而尔曹以为盗巢也、",
      "14": "有瞽者、跛者、就耶稣于殿、遂医之、",
      "15": "祭司诸长士子、见其所行奇异、又见孺子呼于殿曰、大卫之裔、和散那、则恚、",
      "16": "语耶稣曰、若辈所言、尔闻之乎、曰、然、以赤子乳哺者之口、完备颂赞、尔未读乎、",
      "17": "遂去之、出城、至伯大尼宿焉、○",
      "18": "来朝返城时、耶稣饥、",
      "19": "道旁见无花果树、就之、无所得、惟叶而已、谓之曰、今而后、尔永不实、树即枯、",
      "20": "门徒见而奇曰、无花果树何枯之速也、",
      "21": "耶稣曰、我诚语汝、尔若信而不疑、不独于此树能行之、即命此山移而投海、亦必成焉、",
      "22": "且祈祷时、凡尔所求、信则得之、○",
      "23": "耶稣入殿训诲、祭司诸长、民间长老就之曰、尔以何权行是、谁赐尔此权耶、",
      "24": "耶稣曰、我亦问尔一言、尔告我、则我亦告尔以何权行是、",
      "25": "约翰之洗奚自、自天乎、自人乎、众窃议曰、若云自天、彼必曰曷不信之、",
      "26": "若云自人、我又畏众、盖皆以约翰为先知也、",
      "27": "遂对曰、不知也、耶稣曰、我亦不告尔以何权行是矣、",
      "28": "或有二子、谓其长子曰、我子、今日往葡萄园工作、",
      "29": "对以不往、后悔而往、",
      "30": "谓其仲子亦如之、对曰、主、诺、既而不往、",
      "31": "二者孰遵父旨乎、曰、长子、耶稣曰、我诚语汝、税吏娼妓、先尔入上帝国矣、",
      "32": "盖约翰由义路就尔、尔不之信、而税吏娼妓信之、且尔见此、后仍不悔以信也、○",
      "33": "尔复听一喻、有家主植葡萄园、环之以篱、掘酒醡、建望楼、租与农夫、遂往异地、",
      "34": "果期将近、遣仆就农夫收果、",
      "35": "农夫执其仆、扑一、杀一、石击一、",
      "36": "复遣他仆、较先尤众、农夫待之如故、",
      "37": "后遣其子、意谓必敬我子矣、",
      "38": "农夫见其子、则相语曰、此其嗣子、来杀之、据其业、",
      "39": "遂执之、出诸园外杀焉、",
      "40": "园主至、何以处此农夫乎、",
      "41": "佥曰、必翦灭此恶人、园租于他农、可依期纳果也、",
      "42": "耶稣曰、经云、工师所弃之石、成为屋隅首石、此主所为者、我目而奇之、尔未读乎、",
      "43": "故我语汝、上帝国必夺诸尔、以赐结实之民矣、",
      "44": "堕此石上者、身必碎、此石堕其上者、散若尘、",
      "45": "祭司诸长、法利赛人闻此喻、识其言指己、",
      "46": "谋所以执之、而惧众、盖皆以之为先知也、"
    },
    "22": {
      "1": "耶稣又设喻语众曰、",
      "2": "天国犹人君为子设婚筵、",
      "3": "遣仆召所请者赴筵、而不至、",
      "4": "复遣他仆曰、告所请者、我餐已具、牛与肥畜已宰、百物俱备、可就筵矣、",
      "5": "彼乃不顾而去、一往于田、一往于肆、",
      "6": "其余执仆、辱而杀之、",
      "7": "君怒、遣军歼此凶、焚其邑、",
      "8": "语仆曰、婚筵已备、惟所请者不堪、",
      "9": "可往通衢、凡所遇者、悉召赴筵、",
      "10": "仆出途间、集所遇善者恶者、宾满婚筵焉、",
      "11": "君入视宾、见一不衣礼服者、",
      "12": "谓之曰、友乎、不衣礼服、胡为乎来、其人默然、",
      "13": "君命役曰、缚其手足、投于幽暗、在彼有哀哭切齿矣、",
      "14": "盖蒙召者多、见选者少也、○",
      "15": "法利赛人出、谋即其言以罔之、",
      "16": "遂遣其徒、同希律党就之曰、夫子、我知尔乃诚者、且以诚宣上帝道、亦不徇人、盖不以貌取人也、",
      "17": "纳税于该撒宜否、尔意若何、请告我、",
      "18": "耶稣识其恶、曰、伪善者乎、何试我耶、",
      "19": "以税金示我、遂取一金与之、",
      "20": "耶稣曰、是像与号为谁、",
      "21": "曰、该撒、曰、然则以该撒之物纳该撒、以上帝之物纳上帝矣、",
      "22": "众闻而奇之、遂去、○",
      "23": "是日撒都该人、即言无复起者、就而问曰、",
      "24": "夫子、摩西云、人无子而死、其弟当娶其妻、生子以嗣兄、",
      "25": "我中有兄弟七人、长者娶而死、无嗣、遗妻与弟、",
      "26": "其二其三至其七、皆然、",
      "27": "厥后妇亦死、",
      "28": "至复起时、妇于七人中、为谁之妻乎、盖皆纳之矣、",
      "29": "耶稣曰、尔误矣、以不识经、及上帝之能故也、",
      "30": "盖复起时、不娶不嫁、如天使然、",
      "31": "论死者复起、上帝所谕于尔者、尔岂未读乎、",
      "32": "曰、吾乃亚伯拉罕之上帝、以撒之上帝、雅各之上帝、是上帝非死者之上帝、乃生者之上帝也、",
      "33": "众闻之、奇其训、○",
      "34": "法利赛人闻耶稣使撒都该人语塞、遂集、",
      "35": "中有为律师者、问而试之曰、",
      "36": "夫子、律中之诫孰为大、",
      "37": "曰、当尽心、尽性、尽意、爱主尔之上帝、",
      "38": "此诫之首而大者、",
      "39": "其次爱邻如己亦犹是、",
      "40": "全律及先知、统于此二诫也、○",
      "41": "法利赛人集时、耶稣问曰、",
      "42": "尔意基督若何、伊谁之裔乎、",
      "43": "曰、大卫之裔也、曰、然则大卫何以感于圣神、称之为主耶、",
      "44": "其言云、主语我主曰、坐我右、俟我以尔敌置尔足下、",
      "45": "夫大卫既称之为主、则如何为大卫之裔乎、",
      "46": "众无辞以对、自是无敢复问者、"
    },
    "23": {
      "1": "维时、耶稣语众及门徒曰、",
      "2": "士子法利赛人居摩西位、",
      "3": "故凡所命尔者、悉行而守之、但勿效其所为、以其言而不行也、",
      "4": "彼以重且难负之任、缚置人肩、己则一指弗动也、",
      "5": "其所行者、皆欲见于人而为之、阔其佩经、大其衣缘、",
      "6": "好筵间首位、会堂高座、",
      "7": "受祝于市、人称之曰夫子、",
      "8": "然尔勿受夫子之称、盖尔师惟一、尔曹皆兄弟也、",
      "9": "勿称在地者为父、尔父惟一、即在天者、",
      "10": "亦勿受师尊之称、尔师尊惟一、即基督、",
      "11": "尔中大者、当为尔役、",
      "12": "自高者将卑之、自卑者将高之、○",
      "13": "祸哉、尔伪善之士子、与法利赛人乎、",
      "14": "以尔闭天国于人前、己不入之、将入者尔亦不许也、○",
      "15": "祸哉、尔伪善之士子、与法利赛人乎、以尔周行水陆、使一人进教、既进矣、乃使为地狱之人、较倍于尔也、○",
      "16": "祸哉、尔瞽而导者乎、每曰、人指殿而誓、无事也、惟指殿之金而誓、则当偿之、",
      "17": "愚而瞽者欤、孰为大、金乎、抑使金成圣之殿乎、",
      "18": "尔又云、人指坛而誓、无事也、惟指坛上礼物而誓、则当偿之、",
      "19": "瞽者欤、孰为大、礼物乎、抑使礼物成圣之坛乎、",
      "20": "故指坛而誓、是指坛及在其上者而誓也、",
      "21": "指殿而誓、是指殿及居其中者而誓也、",
      "22": "指天而誓、是指上帝座、及坐其上者而誓也、○",
      "23": "祸哉、尔伪善之士子、与法利赛人乎、以尔于薄荷、茴香、马芹、十输其一、而于律之尤重者、若义与慈与信、则遗之、此乃尔所当行、而彼亦不可遗也、",
      "24": "瞽而导者乎、蚋则滤之、驼则吞之、○",
      "25": "祸哉、尔伪善之士子、与法利赛人乎、以尔洁杯盘之外、而内充以劫夺邪侈也、",
      "26": "瞽目之法利赛人乎、先洁杯盘之内、则其外亦洁矣、○",
      "27": "祸哉、尔伪善之士子、与法利赛人乎、尔似粉垩之茔、外见为美、内则死骸诸秽充之矣、",
      "28": "如是、尔以义外见于人、内则伪善不法充之矣、○",
      "29": "祸哉、尔伪善之士子、与法利赛人乎、以尔建先知之茔、饰义人之墓、",
      "30": "每曰、若我在我列祖时、必不与流先知之血、",
      "31": "如是、尔自证为杀先知者之裔矣、",
      "32": "其盈尔祖之量哉、",
      "33": "蛇乎、蝮类欤、安能逭地狱之刑乎、",
      "34": "是以我遣先知哲人士子就尔、见杀者有之、钉十架者有之、鞭于会堂、由此邑逐于彼邑者亦有之、",
      "35": "致世间所流义人之血、悉归于尔、即自义人亚伯之血、至尔所杀于殿坛间、巴拉加子撒迦利亚之血、",
      "36": "我诚语汝、此事悉归斯世也、○",
      "37": "耶路撒冷欤、耶路撒冷欤、杀先知石击使于尔者乎、我欲集尔赤子、似牝鸡集雏翼下者屡矣、而尔不欲也、",
      "38": "尔室为墟、遗诸尔矣、",
      "39": "我语汝、今而后、尔不见我、迨尔云、奉主名而来者、宜颂也、"
    },
    "24": {
      "1": "耶稣出殿、途间门徒就焉、以殿宇示之、",
      "2": "耶稣曰、尔不见此乎、我诚语汝、将无一石遗于石上、而弗圮也、○",
      "3": "耶稣坐于橄榄山、门徒潜就之曰、请告我、何时有此、且尔临及世末、有何兆乎、",
      "4": "耶稣曰、慎勿为人所惑、",
      "5": "将多有冒我名而来者、曰、我基督也、且惑多人、",
      "6": "尔将闻战及战之风声、慎勿惧、此事必有、惟末期未至耳、",
      "7": "民将攻民、国将攻国、饥馑地震、随在皆然、",
      "8": "此劬劳之始也、",
      "9": "其时、人将陷尔于难而杀尔、尔为我名见憾于万民、",
      "10": "人多颠踬、相陷相憾、",
      "11": "伪先知群起而惑多人、",
      "12": "因恶贯盈、爱情渐冷者众、",
      "13": "惟终忍者、必得救也、",
      "14": "天国福音、将宣于天下、为证万邦、末期乃至、",
      "15": "尔观先知但以理所言、秽恶摧残者立于圣地、读者宜致思焉、",
      "16": "斯时也、在犹太者宜遁于山、",
      "17": "乘屋者勿下取物、",
      "18": "在田者勿归取衣、",
      "19": "当此之时、妊妇乳妇其有祸乎、",
      "20": "宜祈祷、免于冬时及安息日而逃、",
      "21": "是时必有大难、自世之始迄今、未尝有此、后永无之、",
      "22": "若非减其日、则无得救者、但为选民故、其日将减耳、",
      "23": "其时、若有告尔基督在此、或在彼、勿信、",
      "24": "盖将有伪基督伪先知起、大施异迹奇事、设能惑选民、则亦惑之矣、",
      "25": "我已豫语尔矣、",
      "26": "或告尔基督在旷野、勿出、基督在密室、勿信、",
      "27": "盖电闪于东、而见于西、人子之临亦然、",
      "28": "尸之所在、鸷鸟集焉、○",
      "29": "此难之后、日将冥、月无光、星陨自天、天象震动、",
      "30": "其时、人子之兆见于天、在地诸族必皆哀伤、且见人子以大权大荣、乘云而来、",
      "31": "遣其使以宏大之角声、集厥选民于四方、自天此涯、以至彼涯、○",
      "32": "可由无花果树取譬、其枝柔叶萌、则知夏近矣、",
      "33": "如是、尔见此事、则知人子近已及门矣、",
      "34": "我诚语汝、此代未逝、斯事皆成、",
      "35": "天地必废、我言不废、",
      "36": "然其日其时、人不知、天使与子亦不知、惟父知之、",
      "37": "人子之临、有如挪亚之日、",
      "38": "洪水之先、其人饮食嫁娶、迨挪亚入方舟日、",
      "39": "人莫之知、及洪水至、尽没之、人子之临亦然、",
      "40": "其时、二人在田、取一舍一、",
      "41": "二女旋磨、取一舍一、",
      "42": "故当儆醒、盖不知尔主何日至也、",
      "43": "若家主知盗何更至、则必儆醒、不容穴其屋、此尔所知也、",
      "44": "是以尔当备之、因尔不意之时、人子至矣、",
      "45": "孰为忠智之仆、主任之督其家人、依时予之粮乎、",
      "46": "主至、见仆行是、其仆福矣、",
      "47": "我诚语汝、主将任之以督其所有、",
      "48": "倘彼恶仆意谓、我主稽迟、",
      "49": "遂扑其同侪、与酒徒饮食、",
      "50": "乃于不意之日、不知之时、主至、",
      "51": "处以极刑、拟与伪善同科、在彼有哀哭切齿者矣、"
    },
    "25": {
      "1": "天国可比处女十人、执灯出迎新娶者、",
      "2": "其中五智五愚、",
      "3": "愚者执灯、而未备油、",
      "4": "智者执灯、备油于器、",
      "5": "新娶者稽迟、皆假寐而寝、",
      "6": "中夜有呼曰、新娶者至矣、尔出迎之、",
      "7": "众处女遂起、重整其灯、",
      "8": "愚者谓智者曰、以尔油分我、我灯垂熄、",
      "9": "智者曰、恐尔我俱不足、宁就鬻者沽之、",
      "10": "往沽时、新娶者至、有备者同入婚筵、而门闭矣、",
      "11": "其余处女后至、曰、主欤、主欤、请为我启、",
      "12": "曰、我诚语汝、吾不尔识也、",
      "13": "故当儆醒、以尔不知其日及其时也、○",
      "14": "又如一人将往他方、召其仆以家资付之、",
      "15": "或与金五千、或与二千、或与一千、各因其才、遂往、",
      "16": "受五千者、往而贸易、又获五千、",
      "17": "受二千者、亦获二千、",
      "18": "惟受一千者、往而掘地、藏其主之金、",
      "19": "久之、主归、与之会计、",
      "20": "受五千者至、又携五千曰、主付我五千、又获五千矣、",
      "21": "主曰、俞、善而忠之仆也、尔于寡者既忠、我将以多者任尔、可进于尔主之乐也、",
      "22": "受二千者至、曰、主付我二千、又获二千矣、",
      "23": "主曰、俞、善而忠之仆也、尔于寡者既忠、我将以多者任尔、可进于尔主之乐也、",
      "24": "受一千者亦至、曰、主、我知尔乃忍人、未播之处而获、未散之处而敛、",
      "25": "是以我惧、藏尔金于地、今尔故物犹存、",
      "26": "主曰、恶且惰之仆乎、尔知我未播而获、未散而敛、",
      "27": "则当以我金付金商、我至时、可以取其本、而获其息、",
      "28": "可夺其一千、予有十千者、",
      "29": "盖有者、将予之使其有余、无者、并其所有、亦将夺之、",
      "30": "其无益之仆、逐于幽暗、在彼有哀哭切齿矣、○",
      "31": "当人子偕诸使以其荣而临、坐其荣位、",
      "32": "万民集于其前、遂区别之、犹牧者区别绵羊山羊、",
      "33": "置绵羊于右、山羊于左、",
      "34": "王谓在右者曰、尔见宠于我父者、可前而承国、乃创世以来为尔所备者也、",
      "35": "盖我饥、尔食我、我渴、尔饮我、我为旅、尔馆我、",
      "36": "我裸、尔衣我、我病、尔顾我、我在狱、尔就我、",
      "37": "义者将应之曰、主、我何时见尔饥而食尔、渴而饮尔、",
      "38": "何时见尔旅而馆尔、裸而衣尔、",
      "39": "何时见尔病、或在狱、而就尔乎、",
      "40": "王将谓之曰、我诚语汝、既行之于我兄弟至微者之一、即行之于我也、",
      "41": "又谓在左者曰、尔服诅者、去我入永火、乃为魔及其使而备者也、",
      "42": "盖我饥、尔不食我、渴、尔不饮我、",
      "43": "为旅、尔不馆我、裸、尔不衣我、病及在狱、尔不顾我、",
      "44": "彼亦将应之曰、主、我何时见尔饥、渴、旅、裸、病、及在狱、而不事尔乎、",
      "45": "王将谓之曰、我诚语汝、既不行之于此至微者之一、即不行之于我也、",
      "46": "若人入永刑、惟义者入永生、"
    },
    "26": {
      "1": "耶稣言竟、谓门徒曰、",
      "2": "越二日乃逾越节、尔所知也、人子将见付、钉十架矣、",
      "3": "时、祭司诸长、及民间长老、集于大祭司该亚法院、",
      "4": "谋以诡计执耶稣杀之、",
      "5": "惟曰、毋于节期、恐民生乱、○",
      "6": "耶稣在伯大尼癞者西门家、",
      "7": "有妇以玉瓶盛至贵之膏就之、于席间沃其首、",
      "8": "门徒见之不悦、曰、恶用此靡费为哉、",
      "9": "此膏可鬻多金、以济贫也、",
      "10": "耶稣知其意、曰、何为难此妇乎、彼所行者善也、",
      "11": "盖尔恒有贫者偕、不恒有我也、",
      "12": "彼倾此膏于我躬、乃为我葬而行之、",
      "13": "我诚语汝、普天之下、凡宣福音之地、必述此妇所行、以为之记、○",
      "14": "时、十二徒之一、加略人犹大、诣祭司诸长曰、",
      "15": "尔欲予我几何、我以彼付尔、遂权金三十而予之、",
      "16": "自是犹大寻机付之、○",
      "17": "除酵节首日、门徒就耶稣曰、欲我何处为尔备逾越节筵乎、",
      "18": "曰、尔入城、诣某语之曰、师云、我时迩矣、将偕门徒守节于尔家、",
      "19": "门徒如命而备节筵、",
      "20": "既暮、耶稣偕十二徒席坐、",
      "21": "食间曰、我诚语汝、尔中一人、将卖我矣、",
      "22": "众忧甚、递相问曰、主、我乎、",
      "23": "曰、与我濡手于盂者、即卖我者也、",
      "24": "人子将逝、如经所载、惟卖人子者祸矣、其人不生为幸、",
      "25": "卖之者犹大问曰、夫子、我乎、曰、尔言之矣、",
      "26": "食间、耶稣取饼、祝而擘之、予门徒曰、取而食之、斯乃我身、",
      "27": "又取杯、谢而予之曰、尔皆饮之、",
      "28": "斯乃我血、即盟约之血、为众而流、以赦罪者也、",
      "29": "我语汝、今而后、我不复饮葡萄之汁、待他日我偕尔饮新者于我父国矣、○",
      "30": "既咏诗、遂出、往橄榄山、○",
      "31": "耶稣谓其徒曰、此夜尔曹皆将弃我、记有之、我击牧者、而羊散矣、",
      "32": "但我复起后、将先尔往加利利、",
      "33": "彼得曰、众虽弃尔、我终不尔弃、",
      "34": "耶稣曰、我诚语汝、此夜鸡未鸣、尔将三言不识我矣、",
      "35": "彼得曰、我即与尔偕亡、必不言不识尔、众门徒言亦如之、○",
      "36": "耶稣偕门徒至一处、名客西马尼、谓之曰、坐此、待我往彼祈祷、",
      "37": "遂携彼得及西庇太二子、忧戚惨怛、",
      "38": "曰、我心忧甚、濒死矣、尔曹留此、偕我儆醒、",
      "39": "少进、俯伏祈祷曰、我父欤、若或能之、则令此杯去我、然非从我所欲、乃从尔所欲也、",
      "40": "遂就门徒见其寝、谓彼得曰、尔曹不能偕我儆醒片时乎、",
      "41": "儆醒祈祷、免入诱惑、心固愿之、而身弱耳、",
      "42": "复进、祷曰、我父欤、若此杯不能去我、我必饮之、愿尔旨成焉、",
      "43": "又至、见门徒仍寝、以其目倦也、",
      "44": "去之、再进、三祷、言亦如之、",
      "45": "后就门徒、语之曰、今寝且安、时迩矣、人子见卖于恶人手矣、",
      "46": "起而偕行、卖我者近矣、○",
      "47": "言时、十二徒之一犹大、偕群众以刃与梃、自祭司诸长及民间长老而来、",
      "48": "卖师者与以号曰、我接吻者是也、可执之、",
      "49": "即就耶稣曰、夫子安、遂吻接之、",
      "50": "耶稣曰、友乎、尔来所欲为者为之、众遂前、执耶稣、",
      "51": "偕耶稣者一人、拔刃击大祭司仆、削其一耳、",
      "52": "耶稣曰、韬尔刃、凡执刃者、必亡于刃、",
      "53": "尔意我不能祈我父、为我遣十二营有余之天使乎、",
      "54": "若然、则经所云、此事必有者、何以得应乎、",
      "55": "遂语众曰、尔以刃与梃来执我、若捕盗乎、我日坐于殿训诲、尔不我执、",
      "56": "但此事悉成、以应先知之经焉、门徒皆离之而奔、○",
      "57": "执耶稣者曳至大祭司该亚法所、士子长老已集、",
      "58": "彼得远随耶稣、至大祭司院、入与诸隶同坐、欲观其竟、",
      "59": "祭司诸长及全公会、求妄证、攻耶稣以死之、",
      "60": "虽多妄证者至、亦未得其据、后有二人进曰、",
      "61": "此人曾言能毁上帝殿、三日建之、",
      "62": "大祭司起、问耶稣曰、尔无所答乎、斯人所证者何耶、",
      "63": "耶稣不答、大祭司曰、我指维生上帝、令尔誓而告我、尔果上帝子基督否、",
      "64": "耶稣曰、尔言之矣、且吾语汝、此后、尔曹将见人子坐有权者之右、乘云而来也、",
      "65": "大祭司自裂其衣、曰、僭妄哉若人、何用他证、尔已闻其僭妄矣、",
      "66": "尔意若何、佥曰、是宜死、",
      "67": "遂唾其面、拳击之、有手批之者曰、",
      "68": "基督乎、试言击尔者谁、○",
      "69": "彼得坐于院、有婢前曰、尔亦偕加利利人耶稣也、",
      "70": "彼得于众前弗承、曰、我不知尔云何也、",
      "71": "出至院门、又一婢见之、语同在者曰、彼亦偕拿撒勒人耶稣者、",
      "72": "彼得又弗承、且誓曰、我不识其人也、",
      "73": "少顷、旁立者前语彼得曰、尔诚其党、尔方言可证矣、",
      "74": "彼得诅且誓曰、我不识其人也、鸡即鸣、",
      "75": "彼得忆耶稣所言、鸡未鸣、尔将三言不识我、乃出而痛哭、"
    },
    "27": {
      "1": "平旦、祭司诸长、民间长老、谋攻耶稣以死之、",
      "2": "系而曳之、解于方伯彼拉多、○",
      "3": "时、卖师者犹大、见耶稣定罪、则悔、反其金三十于祭司诸长长老、",
      "4": "曰、我卖无辜者之血、有罪矣、佥曰、于我何与、尔自当之、",
      "5": "犹大掷金于殿、退而自缢、",
      "6": "祭司诸长取其金曰、此乃血值、贮库非宜、",
      "7": "遂共议以其金市陶人田、以瘗宾旅、",
      "8": "故其田迄今称血田焉、",
      "9": "乃应先知耶利米言云、彼取被估者之值三十金、即以色列人所估者、",
      "10": "以市陶人田、依主所命我也、○",
      "11": "耶稣立方伯前、方伯问曰、尔乃犹太人王乎、耶稣曰、尔言之矣、",
      "12": "祭司诸长长老讼之、耶稣不答、",
      "13": "彼拉多曰、斯人多端证尔、尔不闻乎、",
      "14": "耶稣不答一词、方伯奇甚、",
      "15": "届节期、方伯例释一囚、任众所欲、",
      "16": "时、有著名之囚巴拉巴、",
      "17": "众集、彼拉多曰、尔欲我孰释耶、巴拉巴乎、抑耶稣称基督者乎、",
      "18": "盖知其因媢嫉而付耶稣也、",
      "19": "方伯坐于堂、其妻使谓之曰、此义人、尔勿与也、以我今夜梦中、为之哀伤不胜焉、",
      "20": "祭司诸长、长老、唆众求释巴拉巴、而灭耶稣、",
      "21": "方伯谓众曰、二人中欲我孰释、曰、巴拉巴、",
      "22": "彼拉多曰、然则称基督之耶稣、何以处之、佥曰、钉之十架、",
      "23": "方伯曰、彼行何恶耶、众愈呼曰、钉之十架、",
      "24": "彼拉多见言之无济、反以滋乱、遂取水、众前盥手、曰、流此义人之血、非我罪也、尔自当之、",
      "25": "众皆应曰、其血归我、及我子孙、",
      "26": "遂释巴拉巴、鞭耶稣、付之钉十架、○",
      "27": "时、方伯之卒、携耶稣入署、集全营围之、",
      "28": "褫其衣、衣以绛袍、",
      "29": "编棘冕、冠其首、置苇于右手、跪其前、而戏之曰、犹太人王安哉、",
      "30": "且唾之、取苇击其首、",
      "31": "戏毕、褫其袍、衣以故衣、曳钉十架、○",
      "32": "众出、遇一古利奈人西门、强之偕往、负耶稣之十架、",
      "33": "至一地、名各各他、即髑髅处也、",
      "34": "以酒和胆饮之、耶稣尝而不饮、",
      "35": "既钉之十架、阄分其衣、",
      "36": "坐而守之、",
      "37": "置标于首、书曰、犹太人之王耶稣、",
      "38": "有二盗同钉十架、一左一右、",
      "39": "过者诮之、摇首曰、",
      "40": "尔毁殿、三日复建之、可自救也、尔若上帝子、则自十架下矣、",
      "41": "祭司诸长、士子、长老、亦如是戏之曰、",
      "42": "彼救他人、不能自救也、彼为以色列王、今自十架而下、我则信之、",
      "43": "彼恃上帝、上帝果悦之、今可拯之、盖彼曰、我乃上帝子也、",
      "44": "同钉之盗、亦如是诟之、○",
      "45": "自午正至申初、遍地晦冥、",
      "46": "约申初、耶稣大声呼曰、以利、以利、拉马、撒巴各大尼、即言我上帝、我上帝、何遗我也、",
      "47": "旁立者有人闻之曰、彼呼以利亚也、",
      "48": "其中一人疾趋、取海绒渍酰、束苇以饮之、",
      "49": "或曰、姑听之、试观以利亚来救之否、",
      "50": "耶稣复大声而呼、气遂绝、",
      "51": "殿幔自上至下裂为二、地震、磐裂、",
      "52": "墓启、既逝之圣、其身多有复起者、",
      "53": "迨耶稣复生后、出墓入圣京、见于多人、",
      "54": "百夫长及同守耶稣者、见地震与所历之事、惧甚、曰、此诚上帝子也、",
      "55": "有多妇自加利利从耶稣、而供事之者、在彼远观、",
      "56": "中有抹大拉之马利亚、雅各约西之母马利亚、及西庇太二子之母、○",
      "57": "既暮、有富人约瑟者、来自亚利马太、亦耶稣之徒也、",
      "58": "谒彼拉多、求耶稣尸、彼拉多命予之、",
      "59": "约瑟取尸、裹以洁枲布、",
      "60": "置诸己之新墓、凿于磐者、转大石于墓门而去、",
      "61": "有抹大拉之马利亚、及他马利亚、对茔而坐、○",
      "62": "翌日、即备节之次日、祭司诸长与法利赛人集、谒彼拉多曰、",
      "63": "大人、我侪忆彼惑人者、生时尝曰、三日后、我将复起、",
      "64": "是以请命固守其茔三日、恐其徒窃之、而以自死而起告民、则后此之谬、较甚于先矣、",
      "65": "彼拉多曰、尔有守兵、往尽乃心、固守之、",
      "66": "遂往、封石设兵、固守其茔焉、"
    },
    "28": {
      "1": "安息日甫竟、七日之首日昧爽、抹大拉之马利亚、及他马利亚、来观其茔、",
      "2": "地大震、主之使自天而下、转移其石而坐之、",
      "3": "其容如电、衣白如雪、",
      "4": "守者恐惧、战栗若死、",
      "5": "使者谓妇曰、勿惧、我知尔寻钉十架之耶稣、",
      "6": "彼不在此、已如其言而起矣、尔来观主卧处、",
      "7": "速往告其徒、彼自死而起、先尔往加利利、在彼必见之、我已告尔矣、",
      "8": "妇急离墓、惧且大喜、趋报门徒、",
      "9": "耶稣遇之曰、愿尔安、妇前抱其足、拜之、",
      "10": "耶稣曰、勿惧、往报我兄弟、使适加利利、在彼必见我焉、○",
      "11": "妇去时、守卒入城、以所历之事、报祭司诸长、",
      "12": "遂与长老集议、予卒多金、",
      "13": "曰、尔可云、我眠时、其徒夜来窃之、",
      "14": "倘闻于方伯、我则劝之、俾尔无虞、",
      "15": "卒受金、如所嘱而行、此言遍扬犹太人中、至于今日、○",
      "16": "十一门徒往加利利、至耶稣所言之山、",
      "17": "既见、则拜之、然犹有疑者、",
      "18": "耶稣前语之曰、在天在地之权、悉予我矣、",
      "19": "尔往招万民为徒、施之以洗、俾归父子圣神之名、",
      "20": "教之守我所命者、且我恒偕尔、迄于世末焉、"
    }
  },
  "Mak": {
    "1": {
      "1": "上帝子耶稣基督福音之始、",
      "2": "如先知以赛亚所载云、我遣我使在尔前、以修尔路、",
      "3": "有呼于野者、其声云、备主路、直其径、",
      "4": "约翰至、在野施洗、宣改悔之洗礼、俾罪得赦、",
      "5": "举犹太地、及耶路撒冷人、皆出就之、在约但河受其洗、而承己罪、",
      "6": "约翰身衣驼毛、腰束革带、食则蝗虫野蜜、",
      "7": "宣言曰、有后我来者、尤胜于我、即屈身解其履带、我亦弗堪、",
      "8": "我洗尔以水、彼将洗尔以圣神焉、○",
      "9": "时耶稣来自加利利之拿撒勒、在约但受洗于约翰、",
      "10": "由水而上、见天裂、圣神如鸽临之、",
      "11": "自天有声云、尔乃我之爱子、我所欣悦者、○",
      "12": "圣神即促耶稣适野、",
      "13": "在彼四旬、见试于撒但、与野兽处、天使事之、○",
      "14": "约翰下狱后、耶稣至加利利宣上帝福音、",
      "15": "曰、期已届矣、上帝国迩矣、宜改悔、信福音、○",
      "16": "耶稣经行加利利海滨、见西门与其弟安得烈、施网于海、盖渔者也、",
      "17": "耶稣谓之曰、从我、我将使尔为渔人者焉、",
      "18": "即舍网从之、",
      "19": "少进、见西庇太之子雅各、与其弟约翰、在舟补网、",
      "20": "招之、遂别父及佣人于舟而从焉、○",
      "21": "进迦百农、适安息日、耶稣入会堂训诲、",
      "22": "众奇其训、以其训人如操权者、非若士子也、",
      "23": "会堂中有患邪鬼者、",
      "24": "呼曰、拿撒勒耶稣、我侪与尔何涉、尔来灭我乎、我识尔为谁、乃上帝之圣者、",
      "25": "耶稣斥之曰、缄尔口、出之、",
      "26": "邪鬼拘挛其人、大呼而出、",
      "27": "众骇异、相问曰、此何耶、乃新教也、盖彼以权命邪鬼、而邪鬼顺之、",
      "28": "其声名遂洋溢于加利利四境、○",
      "29": "甫出会堂、与雅各约翰、进西门安得烈家、",
      "30": "西门之妻母病热偃卧、或以告耶稣、",
      "31": "耶稣前执其手、起之、热即退、妇遂供事之、○",
      "32": "及暮、日入时、有携诸病者、患鬼者、就之、",
      "33": "举邑皆集于门、",
      "34": "耶稣医诸病者、且逐多鬼、不许鬼言、以其识己也、○",
      "35": "诘朝昧爽、耶稣兴、出而适野祈焉、",
      "36": "西门与同人迹其所往、",
      "37": "既遇之、曰、众寻尔、",
      "38": "耶稣曰、偕我往附近乡邑、亦宣教于彼、盖我为是而来也、",
      "39": "遂遍进加利利会堂、宣教逐鬼、○",
      "40": "有癞者就之、跪而求曰、尔如允、必能洁我、",
      "41": "耶稣悯焉、伸手抚之、曰、吾允矣、尔其洁哉、",
      "42": "癞即除、其人洁矣、",
      "43": "耶稣严戒而遣之、",
      "44": "曰、慎勿告人、但往示身于祭司、因尔获洁、献摩西所命之礼、以证于众、",
      "45": "其人出、广宣而播扬之、致耶稣不复显然入城、爰居于野、四方就之、"
    },
    "2": {
      "1": "越数日、耶稣复进迦百农、众闻其在室、",
      "2": "咸集、致无隙地、门前亦然、耶稣与之言道、",
      "3": "有携瘫痪者来、为四人所舁、",
      "4": "以人众不得近、乃于耶稣所在、揭屋顶而穴之、缒瘫痪者及所卧之床而下、",
      "5": "耶稣见其信、谓瘫痪者曰、小子、尔罪赦矣、",
      "6": "士子数人在座、",
      "7": "意谓斯人何出此言、乃僭妄也、上帝而外、谁能赦罪乎、",
      "8": "耶稣心知其如是窃议、谓之曰、尔曹胡为心议斯事乎、",
      "9": "于瘫痪者言尔罪赦矣、与言起取床而行、孰易、",
      "10": "但令尔知人子在世、有权以赦罪耳、遂谓瘫痪者曰、",
      "11": "我命尔起、取床以归、",
      "12": "其人即起、于众前取床而出、众奇之、归荣上帝曰、我侪从未见若是者也、○",
      "13": "耶稣复出、沿海而行、众就之、遂训诲焉、",
      "14": "行时、见亚勒腓之子利未坐于税关、谓之曰、从我、遂起从之、",
      "15": "耶稣席坐于其家、诸税吏及罪人、与耶稣并其徒同坐、盖从之者众也、",
      "16": "法利赛人之士子、见耶稣与罪人税吏共食、语其徒曰、彼与税吏罪人饮食也、",
      "17": "耶稣闻之曰、健者不需医、惟病者需之、我来、非召义人、乃召罪人耳、○",
      "18": "适约翰之徒、与法利赛人禁食、或就耶稣曰、约翰之徒、与法利赛人之徒禁食、尔徒独不禁食、何也、",
      "19": "耶稣曰、新娶者偕在、贺婚者岂能禁食乎、新娶者尚在、不能禁食也、",
      "20": "惟日将至、新娶者见接而去、乃禁食耳、",
      "21": "未有以新布补旧衣者、若然、则所补之新者裂其旧者、其绽尤甚、",
      "22": "亦未有以新酒注旧革囊者、若然、则酒必裂囊、而酒与囊俱败、惟以新酒注于新囊焉、○",
      "23": "值安息日、耶稣经行田间、其徒摘穗、",
      "24": "法利赛人谓耶稣曰、彼行安息日所不宜行者何也、",
      "25": "耶稣曰、尔未读大卫与从者、匮而饥时所为乎、",
      "26": "当亚比亚他为大祭司时、入上帝室、食陈设饼、亦予从者、斯饼非祭司不宜食、",
      "27": "又曰、安息日为人而设、非人为安息日也、",
      "28": "是以人子亦为安息日之主、"
    },
    "3": {
      "1": "耶稣复入会堂、有枯一手者在焉、",
      "2": "众窥其于安息日医之否、意欲讼之、",
      "3": "耶稣谓手枯者曰、起、立于中、",
      "4": "语众曰、安息日行善行恶、救生杀生、孰宜、众默然、",
      "5": "耶稣怒而环视之、忧其心顽也、语手枯者曰、伸尔手、伸之、即愈、",
      "6": "法利赛人出、与希律党谋、何以灭之、○",
      "7": "耶稣偕其徒退往海滨、群众自加利利从之、",
      "8": "犹太耶路撒冷以土买约但外、及推罗西顿四境之人、闻其所行、就之者亦甚众、",
      "9": "耶稣因命其徒具小舟以待、俾免拥挤、",
      "10": "盖耶稣曾医多人、致凡病痛者、逼近欲扪之、",
      "11": "邪鬼见之、伏其前、呼曰、尔乃上帝子也、",
      "12": "耶稣严戒毋扬、○",
      "13": "遂登山、随所欲以召人、而人就之、",
      "14": "立十有二人偕己、遣之宣教、",
      "15": "且予以逐鬼之权、",
      "16": "有若西门、耶稣名之曰彼得、",
      "17": "西庇太之子雅各、与其弟约翰、此二人者、名之曰半尼其、即雷子也、",
      "18": "又有安得烈、腓力、巴多罗买、马太、多马、亚勒腓之子雅各、又达太、与加那尼人西门、",
      "19": "并加略人犹大、即卖师者、○",
      "20": "耶稣入室、众复集、致弗能食、",
      "21": "其亲属闻而出、欲执之、曰、彼狂矣、",
      "22": "自耶路撒冷而来之士子、曰、彼有别西卜、又曰、彼藉鬼王逐鬼耳、",
      "23": "耶稣呼之来、以喻谓之曰、撒但安能逐撒但乎、",
      "24": "夫国自相分争、其国弗能立、",
      "25": "家自相分争、其家弗能立、",
      "26": "若撒但分裂、起而自攻、亦弗能立、终必灭耳、",
      "27": "未有能入勇士之室、劫其器用者、必先缚勇士、而后劫其室也、",
      "28": "我诚语汝、世人之诸罪、及凡所出亵渎之言、皆将得赦、",
      "29": "惟亵渎圣神者、终不得赦、乃干永罪、",
      "30": "斯言也、因人谓其有邪鬼也、○",
      "31": "耶稣之母及其兄弟至、立于外、遣人呼之、",
      "32": "众环坐、谓之曰、尔母及兄弟在外觅尔、",
      "33": "耶稣曰、孰为我母我兄弟乎、",
      "34": "遂四顾环坐者曰、试视我母我兄弟、",
      "35": "盖凡行上帝旨者、即我兄弟姊妹及母也、"
    },
    "4": {
      "1": "耶稣复于海滨训诲、大众集就之、遂登舟浮海而坐、众立于岸、",
      "2": "乃多端设喻以训之、",
      "3": "曰听之哉、有播种者、出而播种、",
      "4": "播时、有落路旁者、鸟至、尽食之、",
      "5": "有落硗地者、厥土无多、以其浅薄、发萌则速、",
      "6": "日出曝之、无根而槁、",
      "7": "有落棘中者、棘起蔽之而不实、",
      "8": "有落沃壤者、发生滋长、结实三十倍、六十倍、百倍焉、",
      "9": "又曰、有耳以听者、宜听焉、○",
      "10": "耶稣燕居时、从者与十二徒、问诸喻之说、",
      "11": "耶稣曰、上帝国之奥、乃赐于尔、于外人则皆以喻焉、",
      "12": "俾其视而不明、听而不悟、恐其转移而获赦也、",
      "13": "又曰、斯喻尔未达乎、又安识诸喻耶、",
      "14": "夫播者、播道也、",
      "15": "播于路旁者、乃播以道、而彼既听矣、撒但骤至、将播于其衷者夺之、",
      "16": "播于硗地者、乃人听道、即欣受之、",
      "17": "惟内无根、则亦暂耳、及患难窘逐、因道而兴即厌弃矣、",
      "18": "播于棘中者、乃人听道、",
      "19": "且斯世之虑、货财之惑、及诸端物欲、入而蔽之、致不结实、",
      "20": "其播于沃壤者、乃人听道受之、结实三十倍、六十倍、百倍焉、○",
      "21": "又曰、人携灯、岂置于斗下床下、不置于檠上乎、",
      "22": "盖未有隐而不欲其彰、藏而不欲其露者、",
      "23": "有耳以听者、宜听焉、",
      "24": "又曰、慎所听也、尔以何量量人、亦将如是见量、且加于尔焉、",
      "25": "盖有者、将予之、无者、并其所有亦夺之、○",
      "26": "又曰、上帝国犹人播种于地、",
      "27": "夜寐夙兴、种发且长、彼不知其所以然、",
      "28": "夫地自生物、始而苗、继而穗、后则成谷、",
      "29": "既熟、则用镰、以获时至矣、○",
      "30": "又曰上帝国、我侪何以比之、抑以何喻表之耶、",
      "31": "犹芥种一粒、播于地、乃地上百种之至微者、",
      "32": "既播而长、大于诸蔬、且发巨枝、飞鸟栖于其荫、○",
      "33": "耶稣多以如斯之喻、论道于众、依其所能听者、",
      "34": "非以喻不与之言、燕居时、悉为其徒解之、○",
      "35": "是日既暮、谓其徒曰、可济彼岸、",
      "36": "耶稣尚在舟、门徒遂离众、载之同往、亦有他舟偕焉、",
      "37": "飓风大作、浪激入舟、几盈、",
      "38": "耶稣于舟尾枕而寝、门徒寤之、曰、夫子、不恤我侪之亡乎、",
      "39": "耶稣兴、斥风、谓海曰、静而息、风即止、乃大平定、",
      "40": "语门徒曰、奚惧、尚无信乎、",
      "41": "众骇甚、相语曰、彼何人斯、风与海亦顺之、"
    },
    "5": {
      "1": "至海之彼岸、格拉森地、",
      "2": "离舟时、有患邪鬼者、自墓出、即遇之、",
      "3": "其人素居于冢、虽以链、亦莫能缚之、",
      "4": "盖屡以桎以链缚之、则断链毁桎、弗克制之、",
      "5": "恒于冢于山、日夜号呼、以石自伤、",
      "6": "遥见耶稣、趋而拜之、",
      "7": "大呼曰、至高上帝之子耶稣、我与尔何涉、我赖上帝、恳尔莫我苦、",
      "8": "盖耶稣曾语之曰、邪鬼出其人也、",
      "9": "遂问之曰、尔何名、对曰、军、我侪多故也、",
      "10": "乃切求耶稣、勿使之出境、",
      "11": "适有群豕食于山、",
      "12": "众鬼求曰、使我入附于豕、",
      "13": "耶稣许之、即出而入豕、群豕突下山坡、投海而溺、数约二千、",
      "14": "牧者奔告城乡、众出、欲观其事、",
      "15": "既就耶稣、见患群鬼者、坐而衣衣自若、则惧、",
      "16": "见者以患鬼者所遇、及群豕之事、悉告于众、",
      "17": "众遂求耶稣出其境、",
      "18": "耶稣登舟时、曩患鬼者、求与之偕、",
      "19": "弗许、曰、归尔家、就尔属、以主为尔所行之大事、及若何矜恤尔者告之、",
      "20": "其人乃往、在低加波利、宣扬耶稣为己所行之大事、众悉奇之、○",
      "21": "耶稣乘舟、复济彼岸、大众聚集、就之于海滨、",
      "22": "有司会堂名睚鲁者、来见耶稣、伏其足下、",
      "23": "切求之曰、我幼女濒死、尔来以手按之、俾得愈而生焉、",
      "24": "耶稣偕之往、大众从而拥之、",
      "25": "有妇患痭十有二年、",
      "26": "曾由诸医而受多苦、尽耗所有、不见益而反剧、",
      "27": "闻耶稣事、于众中自后而来、扪其衣、",
      "28": "盖谓第扪其衣、则必愈焉、",
      "29": "其血源立涸、自觉痼疾已愈、",
      "30": "时耶稣觉有能力由己而出、乃于众中转身曰、扪我衣者谁耶、",
      "31": "其徒曰、尔见众拥尔、尚问谁扪我乎、",
      "32": "耶稣环视、欲见行此之妇、",
      "33": "妇知所成于己者、恐惧战栗、进伏其前、悉以实告、",
      "34": "耶稣曰、女乎、尔信救尔、安然而归、尔痼疾愈矣、○",
      "35": "言时、有自司会堂来者、曰、尔女亡矣、何尚劳夫子耶、",
      "36": "耶稣不顾其所言、谓司会堂者曰、毋惧、惟信而已、",
      "37": "乃于彼得、雅各、及雅各之弟约翰外、不许他人从行、",
      "38": "至司会堂者之家、见其纷扰、哭泣号啕、",
      "39": "既入则曰、胡为纷扰哭泣乎、女非死、乃寝耳、",
      "40": "众哂之、耶稣屏众、率女之父母与从者、入于女所、",
      "41": "执其手曰、大利大古米、译即幼女乎、吾语尔起、",
      "42": "女即起而行、盖年十有二矣、众甚骇异、",
      "43": "耶稣严戒之、毋令人知、且命食女焉、"
    },
    "6": {
      "1": "耶稣去彼、至故乡、门徒从之、",
      "2": "适安息日、训于会堂、众闻而奇之曰、斯焉得斯、所赋之智慧维何、有如是异能由其手而出耶、",
      "3": "此非木工乎、非马利亚之子、雅各约西犹大西门之昆弟乎、其姊妹非与我侪比邻乎、遂厌弃之、",
      "4": "耶稣曰、先知于故乡、宗族、室家外、莫不尊焉、",
      "5": "耶稣在彼得不得行异能、惟手按病者数人而医之、",
      "6": "且异其不信、乃周行诸乡训诲焉、○",
      "7": "耶稣召十二徒、耦而遣之、予之权以制邪鬼、",
      "8": "命勿携资斧、惟杖而已、勿粮勿袋、勿金于囊、",
      "9": "惟著履、毋衣二衣、",
      "10": "又曰、凡入人家、则居之、以至去时、",
      "11": "有不接尔、不听尔者、去时拂尔足尘、以证于众、",
      "12": "门徒遂往、宣言人宜改悔、",
      "13": "又逐诸鬼、以膏膏病者多人而医之、○",
      "14": "耶稣之名既彰、希律王闻之曰、施洗约翰自死而起、故此异能运行于彼焉、",
      "15": "或曰、以利亚也、或曰先知也、犹先知之一也、",
      "16": "惟希律则曰、我所斩之约翰起矣、",
      "17": "初、希律遣人执约翰系狱、为其弟腓力妻希罗底故、盖希律已娶之、",
      "18": "约翰曾谓之曰、纳弟妻非宜也、",
      "19": "于是希罗底怨之、欲杀之而弗得、",
      "20": "因希律敬畏约翰、知其义且圣、而庇之、闻其言、心多犹豫、而喜听之、",
      "21": "会逢其适、希律于诞辰设筵、宴诸大夫千夫长及加利利之尊者、",
      "22": "希罗底之女入舞、以娱希律及同筵者、王谓之曰、凡尔所欲、求则予之、",
      "23": "又矢之曰、尔所求者、即国之半、我亦予之、",
      "24": "女退、谓母曰、我当何求、曰、施洗约翰之首、",
      "25": "女亟入见王、求曰、我欲施洗约翰首、即置盘中予我、",
      "26": "王忧甚、然以矢故、又以同筵者在、不欲拒之、",
      "27": "乃命侍卫一人、取约翰首、遂斩之于狱、",
      "28": "置首于盘、以予女、女以予母、",
      "29": "约翰之徒闻之、来取其尸、葬于墓、○",
      "30": "使徒集就耶稣、悉以所行所教告之、",
      "31": "耶稣曰、尔曹潜往于野、憩息片时、盖往来者众、不遑暇食、",
      "32": "乃乘舟而往、",
      "33": "众见之、多有识之者、自诸邑徒步、趋而先至、",
      "34": "耶稣出、见大众、悯焉、以其犹羊无牧也、乃多端以教之、",
      "35": "日旰、门徒就之曰、地乃野、日已旰、",
      "36": "请散众、俾往村落市食、",
      "37": "耶稣曰、尔其食之、对曰、得毋以二十金往而市饼、以食之乎、",
      "38": "曰、尔有饼几何、其往观焉、既知、则曰、五饼二鱼、",
      "39": "遂命使众成列、坐于青草、",
      "40": "乃分队而坐、或百、或五十、",
      "41": "耶稣取五饼二鱼、仰天而祝、擘饼以予门徒、陈于众前、亦以二鱼分给诸人、",
      "42": "皆食而饱、",
      "43": "拾其屑及残鱼、盈筐十二、",
      "44": "食者五千人焉、○",
      "45": "耶稣促门徒登舟、先济彼岸、至伯赛大、俟己散众、",
      "46": "别后、登山祈祷、",
      "47": "既暮、舟在海中、耶稣独在岸、",
      "48": "见门徒鼓棹甚苦、风逆故也、夜约四更、履海就之、若欲经过者然、",
      "49": "门徒见其履海、以为鬼幻、则呼、",
      "50": "盖皆见之而惊、耶稣亟谓之曰、尔曹安心、我也、毋惧、",
      "51": "遂登舟就之、风乃息、众骇异不胜、",
      "52": "盖未悟擘饼之事、心顽故也、○",
      "53": "既济、至革尼撒勒地、泊岸、",
      "54": "离舟、众识之、",
      "55": "周驰四境、闻其所在、以榻舁病者就之、",
      "56": "凡耶稣所入、或村、或邑、或乡、众置病者于市、第求扪其衣缘、扪之者悉愈焉、"
    },
    "7": {
      "1": "法利赛人及士子数人、自耶路撒冷来、集就耶稣、",
      "2": "见其徒有以俗手以食者、即未盥手也、",
      "3": "盖法利赛人、与犹太众、执古人遗传、不力盥其手、则不食、",
      "4": "自市归、不浴不食、其受而守之者、更有多端、若杯爵铜器、亦洗之、",
      "5": "乃问耶稣曰、尔之门徒、不依古人遗传、以俗手而食、何也、",
      "6": "耶稣曰、善夫、以赛亚指尔伪善者之豫言也、如记云、斯民以口尊我、而心则远我、",
      "7": "其拜我徒然、以所教者、乃人所命也、",
      "8": "尔曹舍上帝诫、执人遗传、",
      "9": "又曰、诚哉、尔废上帝诫、守尔遗传也、",
      "10": "盖摩西曰、敬尔父母、又曰、詈父母者、必死之、",
      "11": "惟尔则曰、若人谓父母云、尔可由我得益者、乃各耳板、即谓已献于上帝、",
      "12": "则不许其再有所事于父母矣、",
      "13": "是尔以所授遗传、废上帝道也、尔之所为多类此、",
      "14": "遂复招众谓之曰、皆宜听我而悟焉、",
      "15": "未有自外入者能污人、",
      "16": "惟自内出者、斯污人也、",
      "17": "遂离众入室、其徒问此喻之说、",
      "18": "耶稣曰、尔亦如斯不悟乎、岂不知凡自外入者、不能污人、",
      "19": "因非入其心、乃入其腹、而遗于厕、斯言也、谓食物皆洁也、",
      "20": "又曰、出于人者、斯污人、",
      "21": "盖自内即自人心、出诸恶念、",
      "22": "如苟合、盗窃、凶杀、淫乱、贪婪、恶毒、诡骗、邪侈、妒嫉、讪谤、骄傲、狂悖、",
      "23": "凡斯恶行、皆自内出、而污人也、○",
      "24": "耶稣去彼、往推罗西顿境内、入一室、不欲人知、而不能隐、",
      "25": "适有一妇、其幼女患邪鬼、闻耶稣事、则来伏其足下、",
      "26": "斯妇乃希利尼人、叙利非尼基族也、求耶稣逐鬼出其女、",
      "27": "耶稣曰、容儿曹先饱、取其饼投狗、非宜也、",
      "28": "对曰、主、然、案下之狗、亦得食儿曹遗屑耳、",
      "29": "耶稣曰、因此一言、尔其往哉、鬼已出尔女矣、",
      "30": "妇归、见女卧于床、而鬼已出、○",
      "31": "耶稣出推罗境、过西顿、经低加波利境、至加利利海、",
      "32": "有携聋而口吃者、求其手按之、",
      "33": "耶稣引之离众、至僻处、以指探其耳、唾而扪其舌、",
      "34": "仰天叹曰、以法大、译即启也、",
      "35": "其耳即启、舌结解、而言明矣、",
      "36": "耶稣戒众、毋以告人、然愈戒而愈播扬、",
      "37": "众不胜奇异曰、其所为皆善、使聋者闻、哑者言矣、"
    },
    "8": {
      "1": "维时、大众复集、无所食、耶稣召其徒曰、",
      "2": "我悯斯众、已偕我三日而无食、",
      "3": "若遣之饥而归、途间必困惫、盖有远来者也、",
      "4": "门徒曰、此乃野、何由得饼、以饱斯众乎、",
      "5": "曰、尔有饼几何、对曰、七、",
      "6": "乃命众坐于地、取七饼祝而擘之、予门徒、使陈之、遂陈于众前、",
      "7": "又有小鱼数尾、既祝、亦使陈之、",
      "8": "众食而饱、拾其屑七篮、",
      "9": "食者约四千人、耶稣乃遣之、",
      "10": "偕其徒登舟、至大玛努他境、○",
      "11": "法利赛人出而诘之、求自天之兆以试之、",
      "12": "耶稣中心太息曰、斯世胡为求兆乎、我诚语汝、必不予之以兆、",
      "13": "于是去之、复登舟往彼岸、○",
      "14": "门徒忘携饼、舟中仅一饼耳、",
      "15": "耶稣戒之曰、慎之哉、当防法利赛人与希律之酵、",
      "16": "众相议曰、是为我侪无饼也、",
      "17": "耶稣知之曰、何因无饼而相议耶、尔犹未识未悟乎、尔心顽乎、",
      "18": "尔有目不见、有耳不闻、亦不忆乎、",
      "19": "我擘五饼予五千人、尔拾屑盈几筐乎、对曰、十二、",
      "20": "又七饼予四千人、尔拾屑盈几篮乎、对曰、七、",
      "21": "曰、尔尚不悟乎、○",
      "22": "至伯赛大、有携瞽者就之、求其扪焉、",
      "23": "乃执瞽者手、携出村外、唾其目、以手按之、曰、有所见否、",
      "24": "瞽者仰视曰、我见人矣、观其若树而行也、",
      "25": "复手按其目、其人凝视则愈、明见庶物、",
      "26": "遂遣之归、曰、勿入村、○",
      "27": "耶稣与门徒往该撒利亚腓立比诸乡、途间问曰、人谓我为谁、",
      "28": "对曰、施洗之约翰、或云以利亚、或云先知之一、",
      "29": "曰、尔曹谓我为谁、彼得对曰、尔乃基督、",
      "30": "遂戒之、毋以告人、",
      "31": "由是始诲之曰、人子必受诸苦、为长老祭司诸长士子所弃、且见杀、三日复起、",
      "32": "耶稣明出此言、彼得援而谏之、",
      "33": "耶稣回顾门徒、责彼得曰、撒但退、以尔不体上帝之事、乃体人之事耳、",
      "34": "遂召众与门徒、语之曰、欲从我者、当克己、负其十架以从、",
      "35": "盖欲救其生者、将丧之、为我及福音丧其生者、将救之、",
      "36": "利尽天下、而失其生、何益之有、",
      "37": "人将以何者易其生乎、",
      "38": "当此奸恶之世、凡耻我及我之道者、人子以父之荣、偕圣使而临时、亦将耻其人矣、"
    },
    "9": {
      "1": "耶稣曰、我诚语汝、立于此者、有人未死之先、得见上帝国乘权而临也、○",
      "2": "越六日、耶稣携彼得、雅各、约翰、潜陟高山、当前变状、",
      "3": "其衣灿烂皎白、世之漂者、无能白之若此、",
      "4": "有以利亚摩西见、与之语、",
      "5": "彼得谓耶稣曰、夫子、我侪在此善矣、容结三庐、一为尔、一为摩西、一为以利亚、",
      "6": "盖不自知所谓、皆惧甚故也、",
      "7": "云适覆之、有声自云出曰、此我爱子、尔其听之、",
      "8": "忽尔环视、不复见人、惟耶稣而已、○",
      "9": "下山时、耶稣戒之曰、人子尚未自死复起、毋以所见告人、",
      "10": "门徒服膺斯言、互议自死复起何意、",
      "11": "乃问之曰、士子言以利亚必先至、何欤、",
      "12": "耶稣曰、以利亚果先至、兴复诸事、但记云、人子必经诸苦、为人所忽、何耶、",
      "13": "我语汝、以利亚已至、而人任意待之、如所记焉、○",
      "14": "至门徒所、见大众环之、士子与之辩论、",
      "15": "众见耶稣、甚异之、趋前问安、",
      "16": "耶稣问之曰、尔与之辩论者何、",
      "17": "众中一人对曰、夫子、我携我子就尔、彼患哑鬼、",
      "18": "随在执之、倾跌之、则流涎嚼齿、而枯槁焉、我请尔徒逐之、而不能也、",
      "19": "耶稣曰、不信之世、我偕尔至几何时、忍尔至几何时乎、携之就我、",
      "20": "遂携之至、一见耶稣、鬼即拘挛之、其人仆地、辗转流涎、",
      "21": "耶稣问其父曰、患此自何时乎、对曰、自少时、",
      "22": "鬼屡投之于火于水、欲灭之、傥尔能为、则悯而助我侪、",
      "23": "耶稣曰、何云傥尔能为、于信者无不能也、",
      "24": "子之父即呼曰、我信矣、设有未尽、其助余、",
      "25": "耶稣见众趋集、则叱邪鬼曰、喑聋之鬼、我命尔出、毋复入之、",
      "26": "鬼号呼、极拘挛之、乃出、其子若死、人多谓其已死矣、",
      "27": "耶稣执其手扶之、遂起、",
      "28": "既入室、门徒窃问曰、我侪不能逐之、何耶、",
      "29": "耶稣曰、斯类也、藉非祈祷、无能出之、○",
      "30": "于是去彼、经加利利、不欲人知、",
      "31": "诲其徒曰、人子将见付于人手、杀之、三日复起、",
      "32": "门徒未达、而不敢问、○",
      "33": "至迦百农、耶稣在室、问其徒曰、尔途间所议者何、",
      "34": "门徒默然、因其争辩孰大也、",
      "35": "耶稣坐、呼十二徒曰、欲为首者、必为众末、为众役也、",
      "36": "遂以孩提置其中、且抱之、",
      "37": "语门徒曰、凡因我名接一若是孩提者、即接我、接我者、非接我、乃接遣我者也、○",
      "38": "约翰谓耶稣曰、夫子、我侪见一人、以尔名逐鬼、禁之、以其不从我侪也、",
      "39": "耶稣曰、毋、盖未有以我名行异能、而遽诽我者也、",
      "40": "不敌我侪者、即向我侪也、",
      "41": "凡因尔属基督、以一杯水饮尔者、我诚语汝、断不失其赏也、",
      "42": "凡陷信我小子之一者、宁以巨磨悬其颈、投于海、",
      "43": null,
      "44": "傥尔一手陷尔、则斫之、宁残而入于生、胜有二手入地狱不灭之火、",
      "45": null,
      "46": "傥尔一足陷尔、则斫之、宁跛而入于生、胜有二足投于地狱不灭之火、",
      "47": "傥尔一目陷尔、则去之、宁一目而进上帝国、胜有二目投于地狱、",
      "48": "在彼虫不死、火不灭、",
      "49": "盖凡人必盐之以火、",
      "50": "盐善矣、若失其咸、何以调之、尔曹宜自有盐、而相和也、"
    },
    "10": {
      "1": "耶稣去彼、至犹太境、及约但外、众复集就之、耶稣如常训诲、",
      "2": "有法利赛人就而问曰、人出妻可乎、盖试之也、",
      "3": "耶稣曰、摩西命尔何耶、",
      "4": "曰摩西许书离书出之、",
      "5": "耶稣曰、以尔必顽、故书斯命予尔、",
      "6": "然自造物之始、即造男女、",
      "7": "缘此、人必离父母、胶漆其妻、",
      "8": "二者成为一体、如是、不复为二、乃一体矣、",
      "9": "故上帝所耦者、人不可分之也、",
      "10": "入室、门徒复以此问之、",
      "11": "耶稣曰、凡弃妻而他娶者、乃负妻行淫也、",
      "12": "妻弃夫而他适者、亦行淫也、○",
      "13": "有携孩提就耶稣、欲其扪之者、门徒斥之、",
      "14": "耶稣见而不悦曰、容孩提就我、勿禁之、盖属上帝国者、乃如是人也、",
      "15": "我诚语汝、凡承上帝国、而不如孩提者、断不得入也、",
      "16": "乃抱之、按手而祝焉、○",
      "17": "耶稣出于途、有趋就者、跪而问曰、善哉、夫子、我当何为、以承永生、",
      "18": "耶稣曰、何善我乎、善者惟一、上帝而已、",
      "19": "夫诸诫尔所识也、毋杀、毋淫、毋窃、毋妄证、毋欺诈、敬尔父母、",
      "20": "对曰、夫子、凡此、我自幼悉守之矣、",
      "21": "耶稣顾而爱之曰、尔犹缺一、往鬻所有以济贫、则将有财于天、且来从我、",
      "22": "其人闻言色沮、愀然而去、赀厚故也、○",
      "23": "耶稣环视、谓其徒曰、有财者入上帝国、难矣哉、",
      "24": "门徒异其言、耶稣又曰、小子、恃财者入上帝国、难矣哉、",
      "25": "驼穿针孔、较富者入上帝国犹易也、",
      "26": "门徒讶甚、曰、然则谁能得救乎、",
      "27": "耶稣目之曰、于人固不能、于上帝则不然、盖上帝无不能也、",
      "28": "彼得曰、我侪已舍一切以从尔矣、",
      "29": "耶稣曰、我诚语汝、为我及福音、舍屋宇、兄弟、姊妹、父母、子女、田畴者、",
      "30": "未有不于今时获百倍、即屋宇、兄弟、姊妹、母子、田畴、兼之窘逐、而来世获永生也、",
      "31": "然多有先者将为后、而后者先也、○",
      "32": "上耶路撒冷时、途间、耶稣行于前、门徒异之、从者惧焉、耶稣复携十二徒、以己将遇之事告之、",
      "33": "曰、我侪上耶路撒冷、人子见付于祭司诸长及士子、拟以死、付之异邦人、",
      "34": "戏之、唾之、扑而杀之、三日复起、○",
      "35": "西庇太之子雅各约翰进曰、夫子、我所求尔者、愿为我行之、",
      "36": "耶稣曰、欲我何为、",
      "37": "对曰尔荣时、赐我侪一坐尔左、一坐尔右、",
      "38": "耶稣曰、尔所求者、尔不知也、我饮之杯、尔能饮乎、我受之洗、尔能受乎、",
      "39": "对曰、能、曰、我饮之杯、尔将饮之、我受之洗、尔将受之、",
      "40": "但坐我左右、非我得赐、惟为谁备之、则谁赐、",
      "41": "十徒闻之、则憾雅各约翰、",
      "42": "耶稣召之曰、所谓君异邦者主其治、而大人执其权、尔所知也、",
      "43": "惟尔中不然、欲为大者、必为尔役、",
      "44": "欲为首者、必为众仆、",
      "45": "盖人子至、非以役人、乃役于人、且舍生为众赎也、○",
      "46": "至耶利哥、偕门徒及大众出邑时、有瞽而乞者、底买之子巴底买、坐于路旁、",
      "47": "闻为拿撒勒人耶稣、呼曰、大卫之裔耶稣、矜恤我、",
      "48": "众责之、使缄默、彼愈呼曰、大卫之裔、矜恤我、",
      "49": "耶稣止、命召瞽者来、众乃召之曰、安尔心、起、耶稣召尔矣、",
      "50": "即弃衣亟起、而就耶稣、",
      "51": "耶稣曰、欲我何为、瞽者对曰、夫子、我欲得见、",
      "52": "耶稣曰、往哉、尔信愈尔矣、遂得见、从耶稣于路、"
    },
    "11": {
      "1": "近耶路撒冷、至橄榄山之伯法其、及伯大尼、耶稣遣其徒二人、",
      "2": "语之曰、尔往前村、至则见小驴絷焉、从无乘之者、解而牵之来、",
      "3": "傥人问尔胡为行是、则曰主需之、彼必立遣之、",
      "4": "遂往、遇小驴絷于门外衢间、解之、",
      "5": "旁立者曰、解驴何为、",
      "6": "遂以耶稣之言对、许之、",
      "7": "乃牵小驴就耶稣、置己衣于上、耶稣乘之、",
      "8": "多有以己衣布于路者、或伐田间树枝布之、",
      "9": "前行后从者呼曰、和散那、即求救之意奉主名而来者、宜颂也、",
      "10": "临格之国、即我祖大卫之国、宜颂也、高高在上欤、和散那、○",
      "11": "耶稣进耶路撒冷、入殿、环视诸物、既暮、偕十二徒出、至伯大尼、○",
      "12": "翌日、出伯大尼、耶稣饥、",
      "13": "遥见无花果树有叶、就之、意于其上或有所得、及至、惟叶而已、盖非果期也、",
      "14": "耶稣谓树曰、今而后、永无人由尔食果矣、其徒闻之、○",
      "15": "至耶路撒冷、耶稣入殿、逐其中贸易者、倾兑钱者之几、及鬻鸽者之椅、",
      "16": "且不许人携具过殿、",
      "17": "诲之曰、记不云乎、吾室必称万邦祈祷之室、而尔曹以为盗巢也、",
      "18": "祭司诸长及士子闻此、谋何以灭之、盖惧之、以众奇其训也、○",
      "19": "每及暮、耶稣出城、○",
      "20": "朝经无花果树、见自根而槁、",
      "21": "彼得忆而言曰、夫子、试观尔所诅之无花果树已槁矣、",
      "22": "耶稣曰、宜信上帝、",
      "23": "我诚语汝、凡命此山移而投海、中心不疑、惟信所言必成者、则必得之也、",
      "24": "故我语尔、凡尔所祷而求者、信其已得、则必得之、",
      "25": null,
      "26": "立而祷时、傥有憾于人、则恕之、致尔天父亦恕尔过焉、○",
      "27": "复至耶路撒冷、耶稣行于殿、祭司诸长士子长老就之、",
      "28": "曰、尔以何权行是、赐尔行此权者谁耶、",
      "29": "耶稣曰、我试问尔一言、尔答我、则我告尔以何权行是、",
      "30": "约翰之洗、自天乎、自人乎、尔其答之、",
      "31": "其人窃议曰、若云自天、彼必曰曷不信之、",
      "32": "若云自人、则又畏民、盖皆以约翰为先知也、",
      "33": "遂对曰、不知也、耶稣曰、我亦不告尔以何权行是矣、"
    },
    "12": {
      "1": "耶稣以喻语众曰、有植葡萄园者、环之以篱、掘酒醡、建望楼、租与农夫、遂往异地、",
      "2": "届期、遣一仆就农夫、取葡萄园之果、",
      "3": "农夫执而扑之、使之徒返、",
      "4": "复遣他仆、农夫伤其首、且辱之、",
      "5": "又遣一仆、农夫杀之、复遣多仆、或扑或杀、",
      "6": "尚有爱子、卒遣之、曰、彼必敬我子矣、",
      "7": "农夫相语曰、此其嗣子、且来杀之、则业归我矣、",
      "8": "遂执而杀之、弃诸园外、",
      "9": "园主将何为、必至灭此农夫、以园付他人焉、",
      "10": "经云、工师所弃之石、成为屋隅首石、",
      "11": "此主所为者、我目而奇之、尔未读乎、",
      "12": "其人知斯喻指己而言、欲执之、而畏众、遂去之、○",
      "13": "后遣法利赛与希律党数人、欲即其言以陷之、",
      "14": "既至、谓之曰、夫子、我知尔乃诚者、不徇乎人、盖不以貌取人、而诚以上帝道训人者也、纳税于该撒宜否、我侪纳乎、否乎、",
      "15": "耶稣知其诈、曰、何试我耶、取一钱予我观之、",
      "16": "遂取之、耶稣曰、是像与号为谁、对曰、该撒、",
      "17": "曰、以该撒之物纳该撒、以上帝之物纳上帝、众甚奇之、○",
      "18": "有撒都该人、即言无复起者、就而问曰、",
      "19": "夫子、摩西书于我云、若人兄死、遗妻而无子、其弟当纳其妻、生子以嗣兄、",
      "20": "有兄弟七人、长者娶妻、无子而死、",
      "21": "其二纳之、亦无子而死、其三亦然、",
      "22": "七人皆取之而无子、厥后妇亦死、",
      "23": "复起时、将为谁之妻乎、盖七人皆纳之矣、",
      "24": "耶稣曰、尔之误、非因不识经、与上帝之能乎、",
      "25": "盖自死复起时、不娶不嫁、如天使然、",
      "26": "论死者复起、尔未读摩西书棘丛篇乎、上帝谕之曰、吾乃亚伯拉罕之上帝、以撒之上帝、雅各之上帝、",
      "27": "是上帝非死者之上帝、乃生者之上帝也、尔曹误甚矣、○",
      "28": "有士子一人来、闻其辩论、见耶稣应对者善、问之曰、诸诫中孰为首、",
      "29": "耶稣曰、其首云、以色列其听之、主我侪之上帝、惟一耳、",
      "30": "宜尽心、尽性、尽意、尽力、爱主尔之上帝、",
      "31": "其次则爱邻如己、诫未有大于斯二者、",
      "32": "士子曰、夫子言上帝惟一、诚善矣、其外无他也、",
      "33": "且尽心、尽意、尽力爱主、又爱邻如己、则愈于诸燔牲祭祀矣、",
      "34": "耶稣见其应对明敏、乃曰、尔去上帝国不远矣、自是无敢问之者、○",
      "35": "耶稣于殿训诲、曰、士子何言基督为大卫裔乎、",
      "36": "大卫感于圣神自言曰、主谓我主云、坐我右、俟我使尔敌为尔足几、",
      "37": "夫大卫自称基督为主、则何为其裔乎、众皆乐闻之、○",
      "38": "耶稣训诲时、曰、谨防士子、好衣长服而游、受祝于市、",
      "39": "会堂高座、筵间首位、",
      "40": "乃吞嫠妇家资、佯为长祈、其受刑必尤重也、○",
      "41": "耶稣对库而坐、见众以钱输库、诸富者多输之、",
      "42": "有贫嫠至、输钱二、即一厘也、",
      "43": "遂召其徒、谓之曰、我诚语汝、此贫嫠所输者、较众尤多、",
      "44": "盖众由其羡余、彼则由其不足、而尽输所有、即其所藉以生者也、"
    },
    "13": {
      "1": "耶稣出殿、其徒之一曰、夫子、试观斯石若何、屋宇若何、",
      "2": "耶稣曰、尔见斯大宇耶、将无一石遗于石上、而弗圮也、○",
      "3": "耶稣于橄榄山对殿而坐、彼得、雅各、约翰、安得烈、窃问曰、",
      "4": "请告我、何时有是、此诸事将成、有何兆乎、",
      "5": "耶稣曰、慎勿为人所惑、",
      "6": "将多有冒我名而来者、曰、我基督也、致惑多人、",
      "7": "且尔将闻战及战之风声、毋惧、此事必有、惟末期未至耳、",
      "8": "民将攻民、国将攻国、随在地震饥馑、斯乃劬劳之始也、○",
      "9": "尔宜自慎、人将付尔于公会、挞尔于会堂、且为我故、将立于侯王前、而为之证、",
      "10": "福音必先传于万国、",
      "11": "曳尔付尔时、毋先虑何以言、当时赐尔何言、则言之、盖非尔言、乃圣神也、",
      "12": "兄将致弟于死、父之于子亦然、子将攻其父母而死之、",
      "13": "尔因我名为众所憾、惟终忍者得救也、○",
      "14": "读经者宜悟哉、尔见秽恶摧残者、立于不当立之地、斯时也、居犹太者宜遁于山、",
      "15": "乘屋者勿下、勿入室取物、",
      "16": "在田者勿归取衣、",
      "17": "妊妇乳妇祸矣、",
      "18": "宜祈祷、免冬时值此也、",
      "19": "盖是时将有灾难、自上帝造物之始、以迄于今、未尝如此、后永无之、",
      "20": "若主未减其日、则无得救者、但为选民故、乃减其日也、",
      "21": "时、若有告尔基督在此、或在彼、勿信、",
      "22": "盖将有伪基督伪先知起、施异迹奇事、设能惑选民、则亦惑之矣、",
      "23": "慎之哉、我悉豫告尔矣、○",
      "24": "当是时也、灾难之后、日将冥、月无光、",
      "25": "星陨自天、天象震动、",
      "26": "且见人子以大权大荣、乘云而来、",
      "27": "必遣诸使、集厥选民于四方、自地之极、至天之涯、○",
      "28": "可由无花果树取譬、其枝柔叶萌、则知夏近矣、",
      "29": "如是、尔见此事将成、则知人子近已及门矣、",
      "30": "我诚语汝、此代未逝、斯事皆成、",
      "31": "天地必废、我言不废、",
      "32": "然其日其时、人不知、天使与子亦不知、惟父知之、",
      "33": "慎之哉、儆醒祈祷、以尔不知其期也、",
      "34": "譬人去家远游、委权于仆、各有所司、命阍者儆醒、",
      "35": "是以尔宜儆醒、因不知家主何时至、或昏暮、或夜半、或鸡鸣、或平旦、",
      "36": "恐突如其来、遇尔寝焉、",
      "37": "我所语尔者、亦以语众、宜儆醒也、"
    },
    "14": {
      "1": "越二日乃逾越节、即除酵节也、祭司诸长士子、谋以诡计执耶稣而杀之、",
      "2": "曰、勿于节期、恐民生乱、○",
      "3": "耶稣在伯大尼癞者西门家席坐、一妇以玉瓶盛至纯至贵那达膏来、破玉瓶、沃其首、",
      "4": "有憾之者曰、靡费此膏何为耶、",
      "5": "此膏可鬻金三十有奇、以济贫也、遂尤之、",
      "6": "耶稣曰、姑听之、何难之耶、其行于我者善也、",
      "7": "盖尔恒有贫者偕、欲善视之、随时皆能、惟不恒有我也、",
      "8": "妇乃以其所能者为之、豫膏我躬、以备葬耳、",
      "9": "我诚语汝、普天之下、凡宣福音之地、必述此妇所行、以为之记、○",
      "10": "十二徒之一、加略人犹大、诣祭司诸长、欲以耶稣付之、",
      "11": "彼闻之喜、许予之金、遂寻机付之、○",
      "12": "除酵节首日、即宰逾越节羔之期也、其徒曰、欲我何处备尔食逾越节筵乎、",
      "13": "耶稣遣其徒二人、语之曰、尔往入城、将遇携水瓶者、尔从之、",
      "14": "入何所、即谓其家主曰、师云、客舍安在、将偕我徒食逾越节筵于彼也、",
      "15": "彼将以大楼示尔、陈设已具、在彼可为我侪备焉、",
      "16": "门徒出、入城、果如所言、遂备节筵、○",
      "17": "既暮、耶稣偕十二徒至、",
      "18": "席间曰、我诚语汝、尔中一人与我共食、将卖我矣、",
      "19": "门徒忧之、递相问曰、我乎、",
      "20": "耶稣曰、彼十二中之一、与我濡手于盂者是也、",
      "21": "人子将逝、如经所载、惟卖人子者祸矣、其人不生为幸、○",
      "22": "食时、耶稣取饼、祝而擘之、予门徒曰、取之、斯乃我身、",
      "23": "又取杯、谢而予之、众皆饮焉、",
      "24": "耶稣曰、斯乃我血、即盟约之血、为众而流者、",
      "25": "我诚语汝、我不复饮葡萄之汁、迨他日我饮新者于上帝国矣、○",
      "26": "既咏诗、遂出、往橄榄山、○",
      "27": "耶稣谓其徒曰、尔皆将弃我、记有之、我击牧者、而羊散矣、",
      "28": "但我复起后、将先尔往加利利、",
      "29": "彼得曰、众虽弃尔、惟我不然、",
      "30": "耶稣曰、我诚语汝、今夜鸡二鸣之先、尔将三言不识我矣、",
      "31": "彼得力言曰、我即与尔偕亡、必不言不识尔、众言亦如之、○",
      "32": "至一处、名客西马尼、耶稣谓门徒曰、坐此、俟我祈祷、",
      "33": "遂携彼得雅各约翰偕往、惊骇惨怛、",
      "34": "曰、我心忧甚、濒死矣、尔曹留此儆醒、",
      "35": "少进、伏地祈曰、若或能之、俾免此时、",
      "36": "又曰、阿爸、父乎、尔诸事能之、使此杯去我、然非从我所欲、乃从尔所欲也、",
      "37": "既返、见门徒寝、语彼得曰、西门、尔寝乎、不能儆醒片时乎、",
      "38": "儆醒祈祷、免入诱惑、心固愿之、而身弱耳、",
      "39": "又往祈祷、言亦如之、",
      "40": "复返、见门徒仍寝、因目倦甚、不知所对、",
      "41": "三返、谓之曰、今寝且安、已矣、时至矣、人子见卖于恶人手矣、",
      "42": "起而偕行、卖我者近矣、○",
      "43": "言时、十二徒之一犹大、偕众以刃与梃、自祭司诸长、士子、长老、而来、",
      "44": "卖之者曾予以号曰、我接吻者是也、执而固曳之、",
      "45": "至则就耶稣曰、夫子、遂吻接之、",
      "46": "众乃着手执之、",
      "47": "旁立者一人、拔刃击大祭司仆、削其一耳、",
      "48": "耶稣语众曰、尔以刃与梃来执我、若捕盗乎、",
      "49": "我日偕尔于殿训诲、尔不我执、然经所载必应矣、",
      "50": "门徒皆离之而奔、○",
      "51": "有少者裸而披以枲布从耶稣、众执之、",
      "52": "遂弃枲布、裸而奔、○",
      "53": "众曳耶稣至大祭司前、祭司诸长、长老、士子咸集、",
      "54": "彼得远从耶稣、入大祭司院、与诸隶同坐而向火、",
      "55": "祭司诸长及全公会、求证攻耶稣而死之、弗得、",
      "56": "盖以妄证攻之者多、而所证不符、",
      "57": "有起而妄证者数人、",
      "58": "曰、我侪尝闻其言云、此殿乃手所作、我将毁之、三日别建一殿、非手所作者、",
      "59": "但其所证亦不符、",
      "60": "大祭司立于中、问耶稣曰、尔无所答乎、斯人所证者何耶、",
      "61": "耶稣不答、大祭司复问曰、尔乃宜颂者之子基督乎、",
      "62": "耶稣曰、是也、尔曹将见人子坐有权者之右、乘云而来也、",
      "63": "大祭司自裂其衣、曰、安用他证乎、",
      "64": "尔已闻其僭妄矣、尔意若何、众拟其宜死、",
      "65": "或唾之、且掩其面、以拳击之曰、尔试豫言焉、诸隶执而批之、○",
      "66": "彼得在院内、大祭司之婢至、",
      "67": "见彼得向火、目之曰、尔亦偕拿撒勒人耶稣者、",
      "68": "彼得弗承、曰、我不知、亦不识尔云何也、遂出、至前院、鸡即鸣、",
      "69": "婢见之、复语旁立者曰、彼亦其党、",
      "70": "彼得复不承、顷之、旁立者谓之曰、尔诚其党、以尔乃加利利人也、",
      "71": "彼得诅且誓曰、尔所言若人、我不识也、",
      "72": "鸡再鸣矣、彼得忆耶稣所言、鸡二鸣之先、尔将三言不识我、思之则哭矣、"
    },
    "15": {
      "1": "及晨、祭司诸长、长老、士子、全会共议、遂系耶稣、曳而付于彼拉多、",
      "2": "彼拉多问曰、尔为犹太人王乎、答曰、尔言之矣、",
      "3": "祭司诸长多端讼之、",
      "4": "彼立多复问曰、尔无所答乎、众何多端讼尔也、",
      "5": "耶稣终不答、彼拉多奇之、",
      "6": "届节期、方伯例释一囚、任众所求、",
      "7": "有巴拉巴者、与叛者同系、若辈叛时、曾杀人焉、",
      "8": "众进、求其依例而行、",
      "9": "彼拉多曰、尔欲我释犹太人王乎、",
      "10": "盖知祭司诸长、因媢嫉而付之也、",
      "11": "祭司诸长唆众、宁释巴拉巴、",
      "12": "彼拉多复语之曰、然则尔所谓犹太人王者、我何以处之、",
      "13": "众又呼曰、钉之十架、",
      "14": "彼拉多曰、彼行何恶耶、众愈呼曰、钉之十架、",
      "15": "彼拉多欲惬众意、乃释巴拉巴、鞭耶稣、付之钉十架、○",
      "16": "士卒曳之入院、即公廨也、召集全营、",
      "17": "衣以紫袍、编棘冕冠之、",
      "18": "致敬曰、犹太人王、安哉、",
      "19": "又以苇击其首、唾之、屈膝拜之、",
      "20": "戏毕、褫紫袍、衣以故衣、曳出、以钉十架、○",
      "21": "有古利奈人西门、即亚力山大与鲁孚之父、来自田间、经此、众强之偕往、负耶稣之十架、",
      "22": "众携耶稣至各各他、译即髑髅处、",
      "23": "以酒和没药饮之、弗受、",
      "24": "遂钉之十架、阄分其衣、以观孰得、",
      "25": "钉时、乃在巳初、",
      "26": "标其罪状书曰、犹太人王、",
      "27": "有二盗同钉、一左一右、",
      "28": null,
      "29": "过者诮之、摇首曰、噫、尔毁殿、三日复建之、",
      "30": "可自救、由十架而下也、",
      "31": "祭司诸长、与士子、亦如是戏之、相语曰、彼救他人、不能自救耶、",
      "32": "以色列王基督、今可由十架而下、俾我见而信也、同钉者亦诟之、○",
      "33": "自午正至申初、遍地晦冥、",
      "34": "申初、耶稣大声呼曰、以利、以利、拉马撒巴各大尼、译即我上帝、我上帝、何遗我耶、",
      "35": "旁立者有人闻之曰、彼呼以利亚也、",
      "36": "一人趋前、以海绒渍酰、束于苇以饮之、曰、姑听之、试观以利亚来取之下否、",
      "37": "耶稣大声而呼、气遂绝、",
      "38": "殿幔自上至下裂为二、",
      "39": "百夫长立于前、见其如是气绝、则曰、斯人诚上帝子也、",
      "40": "有数妇远观、中有抹大拉之马利亚、少雅各与约西之母马利亚、并撒罗米、",
      "41": "即耶稣在加利利时、从而供事之者、又有多妇、即与之同上耶路撒冷者、○",
      "42": "是日乃备节之日、即安息之前一日、",
      "43": "既暮、有亚利马太之约瑟来、彼乃尊贵议士、仰慕上帝国者、毅然入见彼拉多、求耶稣尸、",
      "44": "彼拉多奇耶稣已死、召百夫长问其死久否、",
      "45": "既知之、则以尸予约瑟、",
      "46": "约瑟市枲布、取尸下、裹之、葬于磐凿之墓、转石于墓门、",
      "47": "抹大拉之马利亚、及约西之母马利亚、见其葬处、"
    },
    "16": {
      "1": "安息日既过、抹大拉之马利亚、与雅各之母马利亚、及撒罗米、市香品、欲往膏耶稣、",
      "2": "七日之首日、日甫出、适墓、",
      "3": "相语曰、谁为我转墓门石乎、",
      "4": "盖石甚巨、望之、见其已转矣、",
      "5": "入墓、见一少者坐于右、衣白衣、则骇、",
      "6": "少者语之曰、毋骇、尔寻钉十架之拿撒勒人耶稣、彼已起、不在此矣、可观其葬处、",
      "7": "往告其徒及彼得、言彼先尔往加利利、在彼将见之、如其所语尔者、",
      "8": "妇出、自墓而奔、战栗惊骇、亦不告人、惧故也、○",
      "9": "七日之首日、平旦、耶稣复起、先见于抹大拉之马利亚、即曾由之逐七鬼者、",
      "10": "其素偕耶稣者、方哀哭时、马利亚往告之、",
      "11": "众闻其生、为马利亚所见、而不之信、○",
      "12": "厥后、二徒适乡、行时、耶稣易容而见、",
      "13": "二徒往告其余、亦不之信、○",
      "14": "后、十一徒席坐间、耶稣显见、责其不信、与心之顽、以其复起后曾有见之者、而彼不信也、",
      "15": "耶稣曰、尔曹往普天之下、宣福音于万民、",
      "16": "信而受洗者得救、不信者拟罪、",
      "17": "信者将有异迹随之、即奉我名逐鬼、言诸方言、",
      "18": "操蛇、饮毒、决无所伤、按手病者则愈、○",
      "19": "主耶稣言竟、见接升天、坐上帝右、",
      "20": "门徒出、随在宣教、主与之偕行、以相随之异迹证其道焉、阿们、"
    }
  },
  "Luk": {
    "1": {
      "1": "盖多有举笔作传、陈述我中已成之事、",
      "2": "乃依自始亲见而为道役者、授于我侪、",
      "3": "我既于诸事推原详考、以为亦当循序书之、达提阿非罗仁台、",
      "4": "俾尔知素所习者之确然也、○",
      "5": "当犹太王希律时、亚比雅班中、有祭司撒迦利亚者、其妻以利沙伯、亚伦之裔也、",
      "6": "二人在上帝前、义者也、悉遵行主之诫命礼仪、无间然也、",
      "7": "但无子、盖以利沙伯弗妊、而二人年又迈、○",
      "8": "当撒迦利亚依其班次、供祭司职于上帝前、",
      "9": "循祭司例掣签、入主殿焚香、",
      "10": "焚香时、众民在外祈祷、",
      "11": "主之使显见、立于香坛右、",
      "12": "撒迦利亚见之、愕然而惧、",
      "13": "天使谓之曰、撒迦利亚、勿惧、尔之祈祷上闻矣、尔妻以利沙伯将生子、可名之曰约翰、",
      "14": "尔必欢乐、众悦其生、",
      "15": "盖彼将于主前为大、清酒醇醪皆不饮、自母胎而圣神充之、",
      "16": "将使以色列多人、转而归主、即其上帝也、",
      "17": "彼将以以利亚之性与能、行于主前、使为父者之心、转向其子、逆者从义者之智、为主备适宜之民、",
      "18": "撒迦利亚谓天使曰、我何以知此、盖我已老、妻亦年迈矣、",
      "19": "天使曰、我乃加百列、立于上帝前者、奉使语尔、报此嘉音、",
      "20": "尔必默不能言、以至事成之日、因尔不信我言、而届时必应也、",
      "21": "民俟撒迦利亚、奇其久于殿内、",
      "22": "及出、不能言、则知其于殿已见异象、彼乃颔以示意、而竟喑矣、",
      "23": "职事日满则归、○",
      "24": "此后、其妻以利沙伯妊、匿居五月、",
      "25": "曰、主于顾我之日、待我若此、以涤我耻于人间、○",
      "26": "至六月、天使加百列奉上帝遣、往加利利之一邑、名拿撒勒、",
      "27": "临一处女马利亚、大卫室约瑟所聘者、",
      "28": "天使入曰、沐恩者安、主偕尔矣、",
      "29": "女深讶其言、思此问安何也、",
      "30": "天使曰、马利亚、勿惧、尔获恩于上帝矣、",
      "31": "尔将妊而生子、可名之曰耶稣、",
      "32": "彼将为大、称为至上者之子、主上帝以其祖大卫之位予之、",
      "33": "永王于雅各家、其国靡暨、",
      "34": "马利亚谓天使曰、我未适人、何以得此、",
      "35": "天使曰、圣神将临尔、至上者之能将庇尔、是以所生者称圣、为上帝子、",
      "36": "且尔戚以利沙伯、素称弗妊者、今老而妊、已六月矣、",
      "37": "盖言出于上帝、未有无能者也、",
      "38": "马利亚曰、我乃主婢、愿如尔言而成于我、天使遂去之、○",
      "39": "斯时也、马利亚起、亟往山地、至犹太一邑、",
      "40": "入撒迦利亚室、问以利沙伯安、",
      "41": "以利沙伯闻马利亚问安、胎孕内跃、以利沙伯充于圣神、",
      "42": "大声呼曰、诸女中尔福矣、尔所妊者亦福矣、",
      "43": "我主之母临我、何由得此、",
      "44": "盖尔问安之声、一入我耳、而我之胎孕、遂喜而跃、",
      "45": "信女其福矣、盖主所语者必应也、○",
      "46": "马利亚曰、我心以主为大、",
      "47": "我神悦乎上帝、即救我者也、",
      "48": "以其顾婢之卑微、今而后、万世将谓余有福矣、",
      "49": "盖彼能者、为我已成大事、厥名惟圣、",
      "50": "畏之者、则矜恤之、至于世世、",
      "51": "彼以其臂施厥能力、心志骄者散之、",
      "52": "有权者黜其位、卑下者升上之、",
      "53": "饥者饱以珍馐、富者使之徒返、",
      "54": "扶持其仆以色列、",
      "55": "如昔谕我祖、垂念矜恤亚伯拉罕及其裔、至于世世、○",
      "56": "马利亚与之同居、约三月而归、○",
      "57": "以利沙伯产期已届、乃生子、",
      "58": "邻里亲族、闻主大矜恤之、遂与之同乐、",
      "59": "至八日、众来为子行割、欲以其父之名撒迦利亚名之、",
      "60": "其母曰、否、必名之曰约翰、",
      "61": "众曰、尔亲族中、无名此名者、",
      "62": "乃颔以示意、问其父欲何名、",
      "63": "父索简、书曰、其名约翰、众奇之、",
      "64": "其口即启、舌亦解、出言颂赞上帝、",
      "65": "邻里皆惊、此言遍扬于犹太山地、",
      "66": "闻者心藏之、曰、此子将若何、盖主手偕之矣、○",
      "67": "其父撒迦利亚充于圣神、豫言曰、",
      "68": "可颂哉、主以色列之上帝、垂顾其民、而赎之也、",
      "69": "于其仆大卫室、为我侪挺生拯救之角、",
      "70": "如自世之始、藉圣先知之口所言、",
      "71": "救我脱于诸敌、及凡恶我者之手、",
      "72": "施矜恤于我列祖、念其圣约、",
      "73": "即与我祖亚伯拉罕所矢之誓、",
      "74": "使我拯于敌手、",
      "75": "毕生以圣以义、在于其前、无所惧而事之、",
      "76": "惟汝小子、将称为至上者之先知、因尔行于主前、以备其路、",
      "77": "俾民知拯救、在罪之赦也、",
      "78": "即因我上帝矜恤之心、使旭日自上临我、",
      "79": "照夫处于幽暗及死荫者、导我足而履平康之路、○",
      "80": "婴儿渐长、心灵日健、居于野、至显于以色列之日、"
    },
    "2": {
      "1": "维时、该撒亚古士督下诏、令天下人咸登籍、",
      "2": "此乃居里扭为叙利亚方伯时、首次登籍也、",
      "3": "众往登籍、各归其邑、",
      "4": "约瑟系大卫族系、故自加利利之拿撒勒邑诣犹太、至大卫之邑、名伯利恒、",
      "5": "偕所聘之马利亚登籍、时马利亚已妊、",
      "6": "寓彼时、产期适届、",
      "7": "乃生冢子、裹以布、置于槽、客舍无隙地故也、○",
      "8": "其地有牧者、居于原野、夜守群羊、",
      "9": "主之使立其旁、主之荣光环照之、牧者大惧、",
      "10": "天使谓之曰、勿惧、我报尔大喜之嘉音、将及众民者、",
      "11": "盖今日于大卫之邑、为尔生救者、即主基督也、",
      "12": "尔将见一婴、裹以布、卧于槽、是其号矣、",
      "13": "忽有众天军、偕天使赞上帝曰、",
      "14": "在至上则荣归上帝、在地则和平归其所悦之人、○",
      "15": "诸天使离之升天、牧人相语曰、我侪且往伯利恒、观主示我所成之事、",
      "16": "遂亟往、见马利亚约瑟、且见婴卧于槽、",
      "17": "既见之、则以指斯婴报之之言而播扬之、",
      "18": "闻者咸奇牧人所语之之事、",
      "19": "惟马利亚悉存斯言于心、而自度之、",
      "20": "牧者返、以所见所闻尽如所报、而归荣颂赞上帝、○",
      "21": "八日既盈、为婴行割、命名耶稣、即未妊时、天使所称者、○",
      "22": "洁日既满、依摩西律、携婴上耶路撒冷、献之于主、",
      "23": "如主律所载、凡初胎之男、必称圣归主也、",
      "24": "且献祭、如主律所言、以双鸠、或二雏鸽焉、",
      "25": "耶路撒冷有西面者、其人义且虔、素望以色列之慰者、而圣神偕之、",
      "26": "曾得圣神之示、知其未死之先、必见主之基督、",
      "27": "彼感于圣神进殿、适父母抱婴孩耶稣入、欲为之循律而行、",
      "28": "则接抱之、颂上帝曰、",
      "29": "主欤、今乃如尔言、释尔仆安然而逝、",
      "30": "因我目已见尔之拯救、",
      "31": "即尔所备于万民前者、",
      "32": "为光以照异邦、亦为尔民以色列之荣、",
      "33": "父母奇其指婴孩之言、",
      "34": "西面祝之、谓其母马利亚曰、此子之立、致以色列多人兴衰、亦为受诽之兆、",
      "35": "且剑将刺尔心、俾多人之意念显著、○",
      "36": "有女先知亚拿者、亚设支法内力之女也、其年已迈、自于归、偕夫七载、",
      "37": "为嫠八十有四年、身不离殿、禁食祈祷、日夜事主、",
      "38": "适于是时、进前称谢上帝、与望耶路撒冷得赎者、论说此婴、",
      "39": "其父母既遵主律、已毕诸事、乃归加利利、至己邑拿撒勒、○",
      "40": "婴孩渐长日健、智慧充实、上帝之恩宠偕之、○",
      "41": "每岁逾越节、其父母诣耶路撒冷、",
      "42": "耶稣年十有二、遵节例偕往、",
      "43": "卒期而返、童子耶稣犹留耶路撒冷、其父母不知也、",
      "44": "意其在同行者中、行一日程、乃于亲知间访焉、",
      "45": "未遇、则返耶路撒冷觅之、",
      "46": "三日后、遇之于殿、坐诸师中、且听且问、",
      "47": "闻之者皆奇其颖悟应对、",
      "48": "父母见而异之、其母谓之曰、儿、何待我若此乎、尔父与我忧苦觅尔、",
      "49": "耶稣曰、奚觅我耶、岂不知我必在我父所乎、或作岂不知我必念我父之事乎",
      "50": "父母未达、",
      "51": "耶稣与归拿撒勒、而承顺之、其母以此诸言悉藏于心、",
      "52": "耶稣之智龄日增、上帝与人益爱之、"
    },
    "3": {
      "1": "该撒提庇留在位之十五年、本丢彼拉多为犹太方伯、希律为加利利分封之君、其弟腓力为以土利亚及特拉可尼地分封之君、吕撒聂为亚比利尼分封之君、",
      "2": "亚那与该亚法为大祭司时、上帝之言临及撒迦利亚之子约翰于野、",
      "3": "遂至约但四境、宣改悔之洗礼、俾罪得赦、",
      "4": "如先知以赛亚书所载云、有呼于野者、其声曰、备主路、直其径、",
      "5": "诸谷填之、山阜卑之、屈曲直之、崎岖之路平之、",
      "6": "凡有血气者、将见上帝之拯救也、○",
      "7": "众出受洗、约翰谓之曰、蝮类乎、谁示尔避将来之怒乎、",
      "8": "故当结果、以副改悔、勿自谓我有亚伯拉罕为父也、我语汝、上帝能由此石、兴起亚伯拉罕之子孙焉、",
      "9": "今斧置树根、凡不结善果者、则斫之、委于火、",
      "10": "众问曰、然则我当何为、",
      "11": "曰、有二衣者、则分与无者、有食者亦然、",
      "12": "税吏亦来受洗、问曰、夫子、我当何为、",
      "13": "曰、定赋之外毋索、",
      "14": "有军士问曰、我当何为、曰、毋强暴、毋诬诈、惟安尔饷、○",
      "15": "民方冀望、人皆心议约翰或即基督、",
      "16": "约翰谓众曰、我洗尔以水、有胜于我者来、即解其履带、我亦弗堪、彼将洗尔以圣神及火焉、",
      "17": "其手执箕、簸净厥场、敛麦入仓、以不灭之火而烧其糠、○",
      "18": "约翰又多端劝之、宣福音于民、",
      "19": "分封之君希律、因其弟腓力妻希罗底事、及所行诸恶、见责于约翰、",
      "20": "乃益其恶、囚约翰于狱、○",
      "21": "当众民受洗时、耶稣亦受洗、祈祷间、天开、",
      "22": "圣神降临其上、状如鸽、自天有声云、尔乃我之爱子、我所欣悦者、○",
      "23": "耶稣始宣道时、年约三十、人以其为约瑟之子、约瑟之上为希里、",
      "24": "其上为马塔、其上为利未、其上为麦基、其上为雅拿、其上为约瑟、",
      "25": "其上为玛他提亚、其上为亚摩斯、其上为拿鸿、其上为以斯利、其上为拿该、",
      "26": "其上为马押、其上为玛他提亚、其上为西美、其上为约瑟、其上为犹大、",
      "27": "其上为约亚拿、其上为利撒、其上为所罗巴伯、其上为撒拉铁、其上为尼利、",
      "28": "其上为麦基、其上为亚底、其上为哥桑、其上为以摩当、其上为珥、",
      "29": "其上为约细、其上为以利以谢、其上为约令、其上为玛塔、其上为利未、",
      "30": "其上为西缅、其上为犹大、其上为约瑟、其上为约南、其上为以利亚敬、",
      "31": "其上为米利亚、其上为买南、其上为玛达他、其上为拿单、其上为大卫、",
      "32": "其上为耶西、其上为俄备得、其上为波阿斯、其上为撒门、其上为拿顺、",
      "33": "其上为亚米拿达、其上为亚兰、其上为希斯仑、其上为法勒斯、其上为犹大、",
      "34": "其上为雅各、其上为以撒、其上为亚伯拉罕、其上为他拉、其上为拿鹤、",
      "35": "其上为西鹿、其上为拉吴、其上为法勒、其上为希伯、其上为撒拉、",
      "36": "其上为该南、其上为亚法撒、其上为闪、其上为挪亚、其上为拉麦、",
      "37": "其上为玛土撒拉、其上为以诺、其上为雅列、其上为玛勒列、其上为该南、",
      "38": "其上为以挪士、其上为塞特、其上为亚当、其上为上帝、"
    },
    "4": {
      "1": "耶稣充于圣神、归自约但、 圣神导之适野、",
      "2": "四旬见试于魔、未尝进食、卒期乃饥、",
      "3": "魔谓之曰、尔若上帝子、可命此石为饼、",
      "4": "耶稣曰、记有之、人之生也、不第恃食、",
      "5": "魔引之上升、顷刻间、以世上诸国示之、",
      "6": "曰、此诸权及荣、我将予尔、盖此已付我、所欲予者则予之、尔若拜我、",
      "7": "悉为尔有、",
      "8": "耶稣曰、记有之、当拜主尔之上帝、而独事之、",
      "9": "又导至耶路撒冷、立之于殿顶、曰、尔若上帝子、可自兹投下、",
      "10": "盖记有之、彼将命其使护尔、",
      "11": "又云、其使必以手扶尔、免足触石、",
      "12": "耶稣曰、有云、勿试主尔之上帝、",
      "13": "魔毕诸试、乃暂去之、○",
      "14": "耶稣以圣神之能、归加利利、其声闻遍于四方、",
      "15": "在诸会堂训诲、人皆荣之、○",
      "16": "至拿撒勒、即其长育之区、于安息日、循其规入会堂、立而诵读、",
      "17": "或以先知以赛亚书予之、开卷见所载云、",
      "18": "主之神偕我矣、盖彼膏我、以宣福音于贫者、遣我宣告、虏者得释、瞽者得明、受挫折者得自由、",
      "19": "宣扬主悦纳之年也、",
      "20": "耶稣掩卷、反于役者而坐、会堂众人注目视之、",
      "21": "耶稣谓之曰、是经今日应于尔耳矣、",
      "22": "众证之、且奇其口出恩言、曰、此非约瑟子乎、",
      "23": "耶稣曰、尔必引斯谚语我云、医当自医、我闻尔行之于迦百农者、亦当行之于故土、",
      "24": "又曰、我诚语汝、未有先知见重于故土者、",
      "25": "我诚语汝、当以利亚时、天闭塞三年有六月、遍地大饥、以色列中多嫠、",
      "26": "以利亚未奉遣往见一人、惟往见西顿撒勒法之一嫠、",
      "27": "先知以利沙时、以色列中多癞者、无一得洁、惟叙利亚之乃缦而已、",
      "28": "在会堂者闻之、皆怒甚、",
      "29": "起而逐之邑外、其邑建于山、曳之至崖、欲投之下、",
      "30": "耶稣径行众中而去、○",
      "31": "至加利利之迦百农邑、于安息日训众、",
      "32": "众奇其训、以其言有权也、",
      "33": "会堂中有为邪鬼所祟者、大声呼曰、",
      "34": "噫、拿撒勒人耶稣、我侪与尔何涉、尔来灭我乎、我识尔为谁、乃上帝之圣者、",
      "35": "耶稣斥之曰、缄尔口、出于彼、鬼仆其人于众中而出、然未伤之、",
      "36": "众骇异、相语曰、此何言耶、盖彼以权以能命邪鬼、而鬼出矣、",
      "37": "于是声闻遍于四方、",
      "38": "耶稣出会堂、入西门家、西门妻母热疾甚重、或为之求耶稣、",
      "39": "耶稣近立、斥热、热即退、妇遂起而供事之、○",
      "40": "日入时、凡有患病者、皆携就之、耶稣均按手而医焉、",
      "41": "有鬼自多人出、呼曰、尔乃上帝子、耶稣斥之、不许其言、以鬼识其为基督也、○",
      "42": "平旦、耶稣出而适野、众寻而就之、欲止之俾勿去、",
      "43": "耶稣曰、我亦必于他邑、宣上帝国之福音、盖我奉遣、乃为是也、",
      "44": "遂宣教于加利利诸会堂、"
    },
    "5": {
      "1": "众拥挤之、听上帝道、耶稣立于革尼撒勒湖滨、",
      "2": "见二舟泊焉、渔人离舟洗网、",
      "3": "一舟属西门者、耶稣登之、令其离岸少许、坐于舟以训众、",
      "4": "言竟、语西门曰、移至深处、下网以渔、",
      "5": "西门曰、夫子、我侪终夜劳苦、竟无所得、然以尔言、我则下网、",
      "6": "既而围鱼甚多、网几裂、",
      "7": "招他舟之侣来助、则盈二舟、将沈矣、",
      "8": "西门彼得见之、伏于耶稣膝前曰、主其去我、我罪人也、",
      "9": "盖彼与同人、因获鱼之多、皆骇异也、",
      "10": "西门之侣、西庇太子雅各约翰亦然、耶稣谓西门曰、勿惧、今而后、尔将获人矣、",
      "11": "众曳舟上岸、舍所有而从耶稣、○",
      "12": "耶稣在一邑、有通体患癞者见之、伏而求曰、主如允、必能洁我、",
      "13": "耶稣伸手扪之、曰、吾允矣、尔其洁哉、癞即除、",
      "14": "耶稣戒之、毋以告人、但往示身于祭司、因尔获洁、依摩西所命者献之、以证于众、",
      "15": "然其声闻益彰、群众集听、且冀其医疾、",
      "16": "耶稣退、适野祈祷、○",
      "17": "一日耶稣训诲、有法利赛人与律师、自加利利诸乡、犹太、耶路撒冷而来、坐于其旁、主之能偕耶稣以施医、",
      "18": "或以榻舁瘫痪者、欲舁之入、而置其前、",
      "19": "因人众不得入、乃升屋、由瓦间以榻缒之下、置于众中、当耶稣前、",
      "20": "耶稣见其信、曰、人乎、尔罪赦矣、",
      "21": "士子与法利赛人议曰、此僭妄者谁欤、上帝而外、孰能赦罪乎、",
      "22": "耶稣知其所议、曰、尔心何议耶、",
      "23": "言尔罪赦矣、与言起而行、孰易、",
      "24": "但令尔知人子在世、有权以赦罪耳、遂谓瘫痪者曰、我语尔起、取床以归、",
      "25": "其人即起、于众前取卧具而返、归荣上帝、",
      "26": "众皆骇异、亦归荣上帝、且惧甚、曰、今日见意外之事矣、○",
      "27": "厥后耶稣出、见税吏利未者、坐于税关、谓之曰、从我、",
      "28": "遂舍所有、起而从之、",
      "29": "利未为之设盛筵于家、有诸税吏及他人同席、",
      "30": "法利赛人与其士子咎门徒曰、尔曹胡为与税吏罪人饮食乎、",
      "31": "耶稣谓之曰、健者不需医、惟病者需之、",
      "32": "我来、非召义人、乃召罪人改悔耳、",
      "33": "众谓之曰、约翰之徒屡禁食祈祷、法利赛人之徒亦然、惟尔徒式食式饮焉、",
      "34": "耶稣曰、新娶者在、安能使贺者禁食乎、",
      "35": "惟日将至、新娶者见接而去、乃禁食耳、",
      "36": "遂设喻曰、未有裂新衣以补旧衣者、若然、则新衣既裂、且新与旧亦不合也、",
      "37": "未有以新酒注旧革囊者、若然、则新酒裂囊、酒漏而囊亦败、",
      "38": "惟新酒必注于新囊焉、",
      "39": "未有饮陈酒而新是嗜者、盖曰、陈者旨耳、"
    },
    "6": {
      "1": "值安息日、耶稣经行田间、其徒摘穗、以手搓而食之、",
      "2": "有法利赛人曰、尔行安息日不宜行者何也、",
      "3": "耶稣曰、尔未读大卫及从者、饥时所行乎、",
      "4": "入上帝室、取陈设之饼而食、且予从者、斯饼非祭司不宜食、",
      "5": "又曰、人子乃安息日之主也、○",
      "6": "又一安息日、耶稣入会堂训诲、有一右手枯者在焉、",
      "7": "士子与法利赛人、窥其于安息日施医否、欲得所以讼之、",
      "8": "耶稣知其意、谓手枯者曰、起、立于中、遂起而立、",
      "9": "耶稣谓众曰、试问安息日行善行恶、救生杀生、孰宜、",
      "10": "遂环视之、谓其人曰、伸尔手、伸之、即愈、",
      "11": "众皆盛怒、共议何以处耶稣、○",
      "12": "维时、耶稣出、入山以祷、终夜祈求上帝、",
      "13": "平旦、召其徒、选十有二人、谓之使徒、",
      "14": "有若西门、耶稣亦称之曰彼得、及其弟安得烈、雅各、约翰、腓力、巴多罗买、",
      "15": "马太、多马、亚勒腓之子雅各、加那尼人西门、",
      "16": "雅各之子或作弟犹大、加略人犹大、即卖师者、",
      "17": "耶稣偕之下山、立于平地、同其诸徒、及自犹太四方、耶路撒冷、并推罗西顿海滨而来之群众、即欲听耶稣、且冀其医疾者、",
      "18": "为邪鬼所难者、亦得医焉、",
      "19": "众皆欲扪耶稣、因有能由之出、而悉医之、○",
      "20": "耶稣举目视其徒曰、尔贫者福矣、以上帝国为尔有也、",
      "21": "尔今饥者福矣、以尔将饱也、尔今哭者福矣、以尔将笑也、",
      "22": "为人子而人恶尔、绝尔、詈尔、以尔名为恶而弃之、尔则福矣、",
      "23": "当日宜欣喜踊跃、以尔在天之赏大也、盖其祖行于先知亦如是、",
      "24": "惟尔富者祸矣、以尔已得尔之慰也、",
      "25": "尔今饱者祸矣、以尔将饥也、尔今笑者祸矣、以尔将哀而哭也、",
      "26": "尔为众所誉者祸矣、盖其祖行于伪先知亦如是、○",
      "27": "我语尔听之者曰、敌尔者爱之、憾尔者善视之、",
      "28": "诅尔者祝之、虐遇尔者、为之祈祷、",
      "29": "批尔此颊者、并转彼颊以与之、夺尔外服者、内服亦勿禁之、",
      "30": "求尔者与之、取尔物者、毋复索之、",
      "31": "尔欲人如何施诸己、亦如是施诸人、",
      "32": "尔若爱乎爱尔者、何惠之有、盖罪人亦爱乎爱己者、",
      "33": "尔若善视乎善视尔者、何惠之有、盖罪人亦如是行之、",
      "34": "尔贷于人而望偿、何惠之有、盖罪人亦贷于罪人、欲其如数而偿也、",
      "35": "惟尔当爱尔敌、而善待之、贷于人而不绝望、则尔赏大矣、且尔将为至上者之子、盖彼施仁于辜恩及不善者矣、",
      "36": "尔宜矜恤、如尔父之矜恤然、",
      "37": "毋议人、则不见议、毋罪人、则不见罪、恕人则见恕、",
      "38": "予则见予、且以巨量、按之、撼之、溢之、纳尔怀中、盖尔以何量而量、将以复量于尔、○",
      "39": "又设喻语众曰、瞽能导瞽乎、不胥陷于坎乎、",
      "40": "徒不逾师、惟成全者将如师也、",
      "41": "胡为视尔兄弟目中有草芥、而不觉己目中有梁木乎、",
      "42": "不视己目中有梁木、何能语兄弟云、兄弟欤、容我去尔目中之草芥乎、伪善者乎、先去尔目中之梁木、方可了然、以去兄弟目中之草芥也、",
      "43": "未有善树结恶果者、亦未有恶树结善果者、",
      "44": "凡树以其果而识之、荆棘中不摘无花果、蒺藜中不采葡萄也、",
      "45": "善人由内蕴之善而发其善、恶人由内蕴之恶而发其恶、盖充诸心者、即宣诸口也、○",
      "46": "尔胡为称我主也、主也、而不行我所言乎、",
      "47": "凡就我、闻我言而行之者、我示尔其人何似、",
      "48": "似人建屋、掘而深之、置基磐上、洪水泛滥、河流冲屋、不能撼之、以其建之善也、",
      "49": "惟闻而不行者、似人建屋土上、而无基、河流冲之则倾、其屋之颓坏大矣、"
    },
    "7": {
      "1": "耶稣语民诸言既毕、遂入迦百农、",
      "2": "有百夫长之爱仆、病将死、",
      "3": "风闻耶稣、遣犹太长老求之、来医其仆、",
      "4": "乃诣耶稣恳求曰、尔为之行此、其人宜也、",
      "5": "以其爱我民、为我建会堂、",
      "6": "耶稣偕往、距室不远、百夫长遣友就而谓之曰、主、毋劳、尔临我舍、我不堪也、",
      "7": "即我就尔、亦觉不堪、第发一言、我仆必愈、",
      "8": "盖我隶人权、有士卒隶我权、命此往则往、彼来则来、命仆行是则行是、",
      "9": "耶稣闻而奇之、回顾从者曰、我语汝、如是之笃信、即以色列中、亦未之见也、",
      "10": "所遣者归、见仆已愈、○",
      "11": "未几、耶稣适一邑、名拿因、其徒及大众同行、",
      "12": "近邑门、有舁死者出、其母独此子而嫠、邑民送之者甚众、",
      "13": "主见而悯之、曰、毋哭、",
      "14": "遂近按其榇、舁者止、耶稣曰、少者、我命尔起、",
      "15": "死者起而坐且言、遂付之于其母、",
      "16": "众惊惧、归荣上帝曰、大先知兴于我中、上帝临格其民矣、",
      "17": "此风声遍扬于犹太及四方、○",
      "18": "约翰之徒以斯事悉告之、",
      "19": "约翰遂召其徒二人、遣诣耶稣曰、当来者尔乎、抑他人是望乎、",
      "20": "二人诣耶稣曰、施洗约翰遣我诣尔云、当来者尔乎、抑他人是望乎、",
      "21": "时、耶稣医诸疾病痛苦、及患恶鬼者、且多赐瞽者得明、",
      "22": "遂语之曰、以尔所见所闻、往告约翰、如瞽者明、跛者行、癞者洁、聋者聪、死者苏、贫者闻福音、",
      "23": "凡不我弃者福矣、○",
      "24": "约翰之使者退、耶稣举约翰语众曰、尔曩出野何观耶、风动之苇乎、",
      "25": "抑尔出何观耶、衣毳衣者乎、夫衣文绣而享膏粱者、在王宫也、",
      "26": "然则尔出何观耶、观先知乎、是也、我语汝、且卓越于先知也、",
      "27": "此即经所谓、我遣我使先尔、以备尔路者也、",
      "28": "我语汝、妇之所生、未有大于约翰者、然在上帝国之微者、犹大于彼也、",
      "29": "庶民与税吏、既受约翰之洗、闻之遂义上帝、",
      "30": "惟法利赛人与律师、未受其洗、自暴而拒上帝之旨、",
      "31": "又曰、斯世之人、我何以比之、彼何似耶、",
      "32": "似童子坐于市、相呼曰、我吹龠、尔不踊、我举哀、尔不哭、",
      "33": "盖施洗约翰至、不食饼、不饮酒、尔言其患鬼、",
      "34": "人子至、式食式饮、尔言其嗜食甘酒、税吏罪人之友也、",
      "35": "夫智也、惟其弟子义之、○",
      "36": "有法利赛人、请耶稣共食、遂入其家席坐、",
      "37": "邑中一妇、罪人也、知耶稣席坐于法利赛人之家、携玉瓶盛香膏、",
      "38": "立其后、傍其足而哭、泪濡其足、以发拭之、且吻接之、以香膏膏之、",
      "39": "请耶稣之法利赛人见之、意谓斯人若先知、必知扪之者为谁、为何如妇、乃罪人也、",
      "40": "耶稣谓之曰、西门、我有以语尔、曰、夫子言之、",
      "41": "曰、债主某、有二负债者、一负五十金、一负五金、",
      "42": "因无以偿、悉免之、斯二人之爱债主、孰甚、",
      "43": "西门对曰、我意其多免者、曰、尔所拟者是也、",
      "44": "遂顾妇语西门曰、尔见此妇乎、我入尔家、尔未尝以水濯我足、惟彼以泪濡我足、以发拭之、",
      "45": "尔未尝吻接我、惟彼自我入时、吻接我足不已、",
      "46": "尔未尝以膏膏我首、惟彼以香膏膏我足、",
      "47": "故我语汝、彼多罪见赦矣、以其多爱也、惟赦之少者、其爱亦少、",
      "48": "遂谓妇曰、尔罪赦矣、",
      "49": "同席者相语曰、此为谁、而赦罪乎、",
      "50": "耶稣谓妇曰、尔信救尔矣、可安然而往、"
    },
    "8": {
      "1": "未几、耶稣周游诸邑诸乡、宣播上帝国之福音、十二徒偕之、",
      "2": "且有数妇、尝患恶鬼、负诸病、而得愈者、即称抹大拉之马利亚、曾有七鬼自之而出、",
      "3": "又希律家宰苦撒之妻约亚拿、与苏撒拿、并多妇、皆以其所有供事之、○",
      "4": "大众会集、且有自诸邑来就者、耶稣设喻曰、",
      "5": "有播种者、出而播种、播时、有落路旁者、为人所践、飞鸟尽食之、",
      "6": "有落石上者、生而即槁、以无润泽也、",
      "7": "有落棘中者、棘同生而蔽之、",
      "8": "有落沃壤者、生而结实百倍、言竟、遂呼曰、有耳以听者、宜听焉、",
      "9": "其徒问之曰、此喻何耶、",
      "10": "曰、上帝国之奥、赐尔知之、惟于他人则设喻、俾其视而不明、听而不悟、",
      "11": "所喻如是、种者、上帝道也、",
      "12": "路旁者、犹人听道而魔至、由其心夺之、免其信而得救、",
      "13": "石上者、犹人听道而欣受之、惟其无根、则暂信耳、遇试遂背之、",
      "14": "棘中者、犹人听道而往、为此生之诸虑货财逸乐所蔽、而其实不成、",
      "15": "沃壤者、犹人听道、以诚且善之心守之、恒忍而结实、○",
      "16": "未有燃灯而以器覆之、或置之床下者、惟置之檠上、俾入者见其光、",
      "17": "未有隐而不显、藏而不露、为人所知者、",
      "18": "是故宜慎厥听、盖有者、将予之、无者、即其所自以为有者、亦将夺之、○",
      "19": "耶稣之母及兄弟至、因人众不得近、",
      "20": "或告之曰、尔母及兄弟立于外、欲见尔、",
      "21": "耶稣谓众曰、听上帝道而行之者、即我母及我兄弟也、○",
      "22": "一日耶稣偕门徒登舟、谓之曰、我侪且渡湖、遂移舟、",
      "23": "行时、耶稣寝、湖上飓风骤起、水几盈舟、危甚、",
      "24": "门徒就而寤之、曰、夫子、夫子、我侪亡矣、耶稣寤、斥风与浪、即止而平息矣、",
      "25": "谓门徒曰、尔信安在、众惊异、相语曰、彼何人斯、命风与水、亦顺之也、○",
      "26": "舟行至格拉森地、与加利利相对、",
      "27": "耶稣登岸、有人自邑出遇之、乃为鬼所凭者、久不衣衣、不居室、惟居冢中、",
      "28": "见耶稣、遂号呼而伏其前、大声曰、至高上帝之子耶稣、我与尔何涉、求尔莫我苦、",
      "29": "盖耶稣已命邪鬼出其人也、此鬼屡强拘之、人虽以链与桎系而守之、彼乃断其系具、而被鬼逐于野、",
      "30": "耶稣问之曰、尔何名、对曰、军、以有多鬼凭之也、",
      "31": "遂求耶稣毋令入渊、",
      "32": "适有群豕食于山、鬼求耶稣许其入豕、许之、",
      "33": "乃出其人而入豕、群豕突下山坡、入湖而溺、",
      "34": "牧者见之而奔、往告城乡、",
      "35": "众出欲观所为、就耶稣、见诸鬼所自出之人、坐于耶稣足下、衣衣自若、则惧、",
      "36": "见者以患鬼者、如何得愈告之、",
      "37": "格拉森四方之众、求耶稣去之、惧甚故也、耶稣登舟而返、",
      "38": "诸鬼所自出之人、求与之偕、耶稣遣之去曰、",
      "39": "归尔家、以上帝为尔所行之大事告人、彼遂往、遍邑宣扬耶稣为己所行之大事、○",
      "40": "耶稣既返、众迓之、盖皆伫望之也、",
      "41": "有司会堂名睚鲁者、来伏耶稣足下、求至其家、",
      "42": "盖彼有独生女、年约十二、濒死、耶稣往时、众拥挤之、○",
      "43": "有妇患痭十有二年、于诸医尽耗其业、无能愈之者、",
      "44": "尾耶稣后、扪其衣缘、痭即止、",
      "45": "耶稣曰、扪我者谁耶、众皆弗承、彼得与同人曰、夫子、众拥逼尔也、",
      "46": "耶稣曰、有扪我者、盖我觉有能力由我出焉、",
      "47": "妇知不得隐、战慓而至、伏于耶稣前、当众告以扪之之故、与如何立愈、",
      "48": "耶稣语之曰、女欤、尔信已愈尔矣、可安然而往、○",
      "49": "言时、有自司会堂者来、曰、尔女死矣、毋劳夫子、",
      "50": "耶稣闻之曰、勿惧、惟信、则女必愈、",
      "51": "至室、于彼得雅各约翰、及女之父母外、不许他人同入、",
      "52": "众哭之恸、耶稣曰、毋哭、女非死、乃寝耳、",
      "53": "众知其已死、哂之、",
      "54": "耶稣执女手呼曰、",
      "55": "女子起、其魂返、即起、耶稣命食之、",
      "56": "其父母骇异、耶稣戒之、勿以所行告人、"
    },
    "9": {
      "1": "耶稣召集十二徒、赐之能与权、以制众鬼、医诸疾、",
      "2": "又遣之宣上帝国、且医病者、",
      "3": "谓之曰、勿携资斧、勿杖、勿袋、勿粮、勿金、勿二衣、",
      "4": "所入之室、则居之、亦由之而去、",
      "5": "凡不接尔者、去其邑时、拂尔足尘、以证其非、",
      "6": "其徒遂往、遍行诸乡、随在宣福音、并施医焉、○",
      "7": "分封之君希律、闻耶稣所行、则踌躇、因有谓约翰自死而起、",
      "8": "有谓以利亚显见、有谓古先知之一复起、",
      "9": "希律曰、约翰我已斩之、今所闻如此、斯人果谁耶、遂欲见之、○",
      "10": "使徒既归、以其所行告耶稣、耶稣携之潜退、至一邑、名伯赛大、",
      "11": "众知而从焉、耶稣迎之、与言上帝国、需医者医之、",
      "12": "日甫昃、十二徒就之曰、请散众、俾周往田舍乡村、投宿觅食、盖我侪所在、乃荒野也、",
      "13": "耶稣曰、尔其食之、曰、若不往而为众市食、则仅有五饼二鱼耳、",
      "14": "盖其人约有五千焉、耶稣谓其徒曰、使众列坐、每列约五十人、",
      "15": "遂如其言、使众坐、",
      "16": "耶稣取五饼二鱼、仰天祝而擘之、予门徒、使陈于众前、",
      "17": "皆食而饱、拾其屑十二筐、○",
      "18": "耶稣燕居祈祷、门徒偕之、耶稣问曰、众言我为谁、",
      "19": "对曰、施洗约翰、或云以利亚、或云古先知之一复起、",
      "20": "耶稣曰、尔曹言我为谁、彼得对曰、上帝之基督、",
      "21": "耶稣戒之、勿以告人、",
      "22": "又曰、人子必受多苦、为长老祭司诸长士子所弃、且见杀、三日复起、",
      "23": "又谓众曰、欲从我者、当克己、日负其十架以从、",
      "24": "盖凡欲救其生者、将丧之、为我丧其生者、将救之、",
      "25": "利尽天下、而自丧自亡、何益之有、",
      "26": "盖凡耻我及我之道者、迨人子以己与父之荣、及圣使之荣而临时、亦必耻其人焉、",
      "27": "我诚语汝、立于此者、有人未死之先、得见上帝国也、○",
      "28": "此后约八日、耶稣携彼得约翰雅各、登山祈祷、",
      "29": "祷时、容貌异常、衣白烨烨、",
      "30": "有二人与之言、即摩西以利亚也、",
      "31": "以荣而见、言及耶稣逝世之事、即其将成于耶路撒冷者、",
      "32": "彼得与同人倦而寝、既醒、见耶稣之荣、与二人同立、",
      "33": "别时、彼得谓耶稣曰、夫子、我侪在此善矣、容结三庐、一为尔、一为摩西、一为以利亚、然不自知所谓也、",
      "34": "言时、有云覆之、入云时则惧、",
      "35": "有声自云出曰、此乃我子、我所选者、尔其听之、",
      "36": "声既毕、见耶稣独在、门徒缄默、维时不以所见告人、○",
      "37": "翌日下山、大众迎之、",
      "38": "中一人呼曰、夫子、祈顾我子、乃我独生者、",
      "39": "为鬼所执、则遽呼、拘挛之、致流涎、且重伤之、去之实难、",
      "40": "我曾求尔徒逐之、而不能也、",
      "41": "耶稣曰、噫、悖逆不信之世、我偕尔忍尔、至几何时乎、携尔子来此、",
      "42": "来时、鬼倾跌之、拘挛之、耶稣斥邪鬼、遂医此子、付诸其父、众皆惊异上帝之严威焉、○",
      "43": "当众奇其所行、耶稣谓门徒曰、",
      "44": "尔宜以此言藏诸耳、盖人子将见付于人手矣、",
      "45": "门徒未达、以其言隐秘、致彼不悟也、又不敢问之、○",
      "46": "门徒相议孰将为大、",
      "47": "耶稣知其心之所议、遂取孩提立之于己侧、",
      "48": "语门徒曰、凡以我名接斯孩提者、即接我也、接我者、即接遣我者也、夫尔中最微者、乃为大也、○",
      "49": "约翰曰、夫子、我侪见一人、以尔名逐鬼、禁之、为其不从我侪也、",
      "50": "耶稣曰、勿禁之、盖不敌尔者、即向尔者也、○",
      "51": "耶稣接升之期将至、则定向耶路撒冷而行、",
      "52": "遣使先之、遂往入撒玛利亚之一乡、而为之备、",
      "53": "乡人不纳、以其向耶路撒冷行也、",
      "54": "其徒雅各约翰见之、曰、主、欲我命火自天而降、以灭之乎、",
      "55": "耶稣顾而责之、",
      "56": "遂往他乡、○",
      "57": "行路时、或谓之曰、尔无论何往、我必从之、",
      "58": "耶稣曰、狐有穴、鸟有巢、惟人子无枕首之所也、",
      "59": "又语一人曰、从我、曰、主、容我先归葬父、",
      "60": "耶稣曰、任死者葬其死者、尔往宣上帝之国、",
      "61": "又一人曰、主、我将从尔、但容我先别家人、",
      "62": "耶稣曰、手执耒耜而顾后者、不宜乎上帝国也、"
    },
    "10": {
      "1": "厥后、主别立七十人、耦而遣之、在于其前、入己将至之诸邑诸地、",
      "2": "谓之曰、穑多工少、宜求穑主、遣工力穑焉、",
      "3": "往哉、我遣尔似羔入狼中、",
      "4": "勿携囊、勿袋、勿履、途中勿问人安、",
      "5": "所入之室、则先曰愿斯室安、",
      "6": "傥于彼有宜乎安者、尔祝之安必临之、不然、则归尔矣、",
      "7": "居斯室、则饮食其所供、盖工得其值、宜也、毋由此室移于彼室、",
      "8": "所入之邑、人若接尔、则食其陈于尔前者、",
      "9": "邑中有病者医之、且语众曰、上帝国近尔矣、",
      "10": "所入之邑、人不接尔、则出至其衢曰、",
      "11": "尔邑之尘沾我足者、亦对尔拂之、虽然、尔宜知上帝国近矣、",
      "12": "我语汝、于彼日、所多玛之刑、较斯邑犹易受也、",
      "13": "祸哉、哥拉汎乎、祸哉、伯赛大乎、盖在尔中所行之异能、若行于推罗西顿、彼早衣麻坐灰、而改悔矣、",
      "14": "然于鞫日、推罗西顿之刑、较尔犹易受也、",
      "15": "迦百农欤、尔将升于天乎、必下阴府耳、",
      "16": "又曰、听尔者、即听我、拒尔者、即拒我、拒我者、即拒遣我者也、○",
      "17": "七十人喜而返、曰、主、以尔名、鬼亦服我、",
      "18": "耶稣曰、我曾见撒但如电、自天而陨、",
      "19": "我赐尔以权、可践蛇蝎、与制敌诸能、必无害尔者、",
      "20": "然毋以诸鬼服尔而喜、当以尔名录于天而喜、○",
      "21": "是时也、耶稣感于圣神而喜曰、父乎、天地主也、我称谢尔、尔以此事、于智者达者则隐之、于赤子则显之、父乎、然也、此乃尔所悦者也、",
      "22": "万有由父赐我、父之外无识子者、子及子所欲示者之外、无识父者、",
      "23": "乃顾其徒、潜语之曰、见尔所见者、其目福矣、",
      "24": "我语汝、昔先知君王、多欲见尔所见、而不之见、闻尔所闻、而不之闻、○",
      "25": "有律师起而试之曰、夫子、我当何为、以承永生、",
      "26": "耶稣曰、律所载者何耶、尔读之如何、",
      "27": "对曰、尔当尽心、尽性、尽力、尽意、爱主尔之上帝、亦当爱邻如己、",
      "28": "耶稣曰、尔所对是也、行此则生、",
      "29": "彼欲自义、谓耶稣曰、谁为我邻、",
      "30": "耶稣曰、或自耶路撒冷、下耶利哥、遇盗、剥其衣、且伤之、濒死、委之而去、",
      "31": "适有祭司由是路而下、见之、则旁行而过、",
      "32": "又有利未人至彼处、见之、亦旁行而过、",
      "33": "惟一撒玛利亚人、行至其地、见而悯焉、",
      "34": "遂就之、以油以酒浇其伤处、裹之、乘以己畜、携至旅馆、而顾恤之、",
      "35": "翌日取金二钱、予馆人曰、且顾此人、若所费加多、我返时偿尔、",
      "36": "此三人中、尔意孰为遇盗者之邻耶、",
      "37": "曰、矜恤之者是也、耶稣曰、尔往效此而行、○",
      "38": "众行时、耶稣入一村、有妇名马大、迎之至其家、",
      "39": "其姊妹马利亚、坐主足下听其言、",
      "40": "马大以供事多而心纷、诣耶稣曰、主、我姊妹遣我一人供事、尔不以为意乎、请命之助我、",
      "41": "主语之曰、马大、马大、尔因多端、思虑烦扰、",
      "42": "然所需者一而已、马利亚已择善业、而莫之夺也、"
    },
    "11": {
      "1": "耶稣在一处祈祷、既毕、有一徒曰、主教我侪祈祷、如约翰之教其徒然、",
      "2": "耶稣曰、尔曹祈祷、宜云、父欤、愿尔名圣、尔国临格、",
      "3": "所需之粮、日日赐我、",
      "4": "免我诸罪、盖人负我、我亦免之、勿导入试、○",
      "5": "又曰、尔中孰有友、夜半就之曰、友乎、以三饼借我、",
      "6": "盖我友来自途间、无以供之、",
      "7": "彼自内应之曰、毋扰我、门已闭、儿曹与我在床、不能起以予尔、",
      "8": "我语汝、纵不以友故起而予之、然因其迫切、必起予之、应其所需、",
      "9": "我又语汝、求则予尔、寻则遇之、叩门则为尔启、",
      "10": "盖凡求者得也、寻者遇也、叩者启也、",
      "11": "尔中为父者、孰有子求饼而予之石乎、求鱼而予之蛇以代鱼乎、",
      "12": "抑求卵而予之蝎乎、",
      "13": "尔曹虽不善、尚知以嘉贶予尔子、况于天父、岂不更以圣神予求之者乎、○",
      "14": "耶稣逐一喑鬼、鬼既出、而喑者言、众奇之、",
      "15": "中有数人曰、彼藉鬼王别西卜逐鬼耳、",
      "16": "又有试之者、求自天之兆、",
      "17": "耶稣知其意、语之曰、凡国自相分争、必墟、家自相分争、必倾、",
      "18": "若撒但自相分争、其国何以立哉、因尔云我藉别西卜逐鬼、",
      "19": "使我藉别西卜逐鬼、则尔子弟逐鬼孰藉乎、彼将议尔矣、",
      "20": "若我藉上帝之能逐鬼、则上帝国临尔矣、",
      "21": "夫勇士具武备而守其府、则所有者安矣、",
      "22": "惟更勇者至而胜之、则尽夺其所恃武具、而分其赃、",
      "23": "夫不与我偕者、即敌我、不与我敛者、即散也、",
      "24": "邪鬼既出其人、游行旱地、求安不得、则曰、我将返我所出之室、",
      "25": "至、则见其扫除修饰矣、",
      "26": "遂往、又携七鬼更恶于己者、入而居之、其人之后况、较前尤剧矣、○",
      "27": "言时、众中一妇、扬声谓之曰、胎妊尔、乳哺尔者福矣、",
      "28": "耶稣曰、未若听上帝道而守之者福也、○",
      "29": "众集就之、耶稣曰、此世乃恶世也、而求异兆、约拿之兆而外、无以示之、",
      "30": "盖约拿为兆于尼尼微人、人子亦将为兆于斯世、",
      "31": "当鞫日、南方女王、将与斯世之人、同起而罪之、以其来自地极、听所罗门之哲言、况在此有大于所罗门者乎、",
      "32": "当鞫日、尼尼微人将与斯世、同立而罪之、以其因约拿所宣而改悔、况在此有大于约拿者乎、○",
      "33": "人燃灯、未有置于窖中、或斗下者、乃置檠上、俾入者见其光也、",
      "34": "夫身之灯、目也、尔目了、则全体光、目眊、则全体暗、",
      "35": "故宜省之、恐尔衷之光暗也、",
      "36": "傥尔全体皆光、而无一毫之暗、则厥光充盈、似灯之光灿照尔矣、○",
      "37": "言时、有法利赛人邀之共食、耶稣入而坐、",
      "38": "法利赛人见其不先濯而食、异之、",
      "39": "主谓之曰、今尔法利赛人、惟杯盘之外是洁、然尔内则充以劫夺与恶慝、",
      "40": "无知者乎、造其外者、不亦造其内耶、",
      "41": "惟以在内者施济、则于尔无不洁矣、○",
      "42": "祸哉、尔法利赛人乎、以尔于薄荷、芸香、及诸蔬、十输其一、于义及向上帝之爱、则忽之、此乃尔所当行、而彼亦不可遗也、",
      "43": "祸哉、尔法利赛人乎、以尔好会堂高坐、受祝于市也、",
      "44": "祸哉尔乎、以尔似隐没之墓、履其上者不知也、○",
      "45": "有律师应之曰、夫子、斯言亦辱我侪矣、",
      "46": "曰、祸哉、尔律师乎、以尔加难负之任于人、而己则不著一指、",
      "47": "祸哉尔乎、以尔建先知之墓、乃尔祖所杀者也、",
      "48": "如是、则尔祖所为、尔证之、且与之、盖彼杀先知、尔建其墓也、",
      "49": "是故上帝之哲言有云、我将遣先知使徒就彼、其中有见杀者、有见迫者、",
      "50": "致创世以来、所流先知之血、皆于此代而讨焉、",
      "51": "即自亚伯之血、至亡于殿坛间、撒迦利亚之血也、我诚语汝、必于此代而讨焉、",
      "52": "祸哉、尔律师乎、以尔尝夺知识之钥、己不入之、而将入者、尔亦阻之也、○",
      "53": "出时、士子与法利赛人严迫之、激使多言、",
      "54": "设伏伺之、欲执其自口而出者、"
    },
    "12": {
      "1": "时、众集数万、致相蹂践、耶稣谓其徒曰、当谨防法利赛人之酵、即伪善也、",
      "2": "盖未有掩而不露、隐而不知者、",
      "3": "是故尔言于幽暗者、必闻于光明、附耳语于密室者、必宣于屋上、",
      "4": "我友乎、我语汝、杀身而后、别无能为者、勿惧之、",
      "5": "我以当惧者示尔、即杀后、又有权投于地狱者、我诚语汝、当惧者此也、",
      "6": "五雀非二分金售乎、然于上帝前、其一亦不忘也、",
      "7": "即尔首之发、亦皆见数、勿惧、尔较多雀尤贵也、",
      "8": "我又语汝、凡认我于人前者、人子于上帝使者前、亦必认之、",
      "9": "不认我于人前者、亦必不见认于上帝使者前、",
      "10": "凡以言攻人子者、其人将得赦、惟亵渎圣神者、不得赦、",
      "11": "人曳尔至会堂、及执政操权者前、毋虑何以对、何所言、",
      "12": "盖于彼时、圣神必教尔以所当言也、○",
      "13": "众中一人谓之曰、夫子、令我兄弟与我析产、",
      "14": "耶稣曰、人乎、谁任我为尔听讼分析者乎、",
      "15": "遂语众曰、慎戒贪婪、盖人之生、不在所蓄之丰裕也、",
      "16": "又设喻曰、有一富人、土地蕃殖、",
      "17": "自忖曰、无处储我物产、将何为乎、",
      "18": "既而曰、我知所为矣、必毁我仓、而建大者、以储百谷财物、",
      "19": "我将谓我灵曰、灵乎、尔多财货积为历年之用、可安然饮食喜乐也、",
      "20": "惟上帝谓之曰、无知者乎、今夜将索尔灵、则所备者谁归、",
      "21": "凡积财于己、而于上帝前不富者亦如是、○",
      "22": "耶稣谓其徒曰、故我语汝、毋虑生何以食、身何以衣、",
      "23": "盖生贵于粮、身贵于衣也、",
      "24": "试思乌鸦、不稼不穑、无仓无廪、而上帝且育之、尔之于鸟、其贵何如耶、",
      "25": "尔曹谁能以思虑延生一刻乎、",
      "26": "至微者尔尚不能、何虑其余耶、",
      "27": "试思百合花如何而长、不劳不纺、我语汝、当所罗门荣华之极、所衣者不及此花之一也、",
      "28": "夫野草今日尚存、明日投炉、上帝犹衣之若此、况于尔小信者乎、",
      "29": "勿求何以食、何以饮、亦勿萦扰、",
      "30": "凡此皆异邦人所求、尔父知尔需之、",
      "31": "尔惟其国是求、则此物将加诸尔、",
      "32": "二三子勿惧、尔父喜以国赐尔、",
      "33": "当售尔所有以施济、为己备不旧之囊、及不匮之财在天、即盗不至、蠹不败之处、",
      "34": "盖尔财所在、尔心亦在焉、○",
      "35": "尔腰宜束、灯宜燃、",
      "36": "效人俟主自婚筵归、至而叩门、即为之启也、",
      "37": "主至、见仆儆醒、其仆福矣、我诚语汝、主将自束其带、令仆席坐、前而供事之、",
      "38": "其至也、或二更、或三更、见仆如是、其仆福矣、",
      "39": "若家主知盗何时至、则必儆醒、不容穴其室、此尔所知也、",
      "40": "尔亦当备之、因尔不意之时、人子至矣、○",
      "41": "彼得曰、主欤、尔设此喻、向我侪乎、抑向众人乎、",
      "42": "主曰、孰为忠智之家宰、主任之督其家人、依时予之粮乎、",
      "43": "主至、见仆行是、其仆福矣、",
      "44": "我诚语汝、主将任之、以督其所有、",
      "45": "倘斯仆意谓、我主稽迟、遂扑仆婢、食饮且醉、",
      "46": "乃于不意之日、不知之时、其主至、处以极刑、拟与不信者同科、",
      "47": "仆知主意而不备、不顺其意者、见扑必多、",
      "48": "惟不知而作当扑之事者、见扑必少、盖多予之、必多取之、多托之、必多索之、○",
      "49": "我来以火投地、倘火既燃、非我所欲乎、",
      "50": "我有当受之洗、尚未成时、我抑郁何如乎、",
      "51": "尔以我来施和平于世乎、我语汝、非也、乃分争耳、",
      "52": "今而后、一家五人将分争、三攻二、二攻三、",
      "53": "父攻子、子攻父、母攻女、女攻母、姑攻妇、妇攻姑焉、○",
      "54": "遂谓众曰、尔曹见云西起、即言将雨、果有之、",
      "55": "风自南来、即言将暑、亦有之、",
      "56": "伪善者乎、尔识别天地色象、何不识别此时乎、",
      "57": "且何不自审所宜乎、",
      "58": "与讼尔者往见有司、途间当力求解释、恐曳尔于士师、士师付尔于吏、吏下尔于狱、",
      "59": "我语汝、尔非偿尽毫厘、断不得出也、"
    },
    "13": {
      "1": "维时、有同在者、以加利利人之事告耶稣、即彼拉多以其血杂祭物中也、",
      "2": "耶稣曰、尔意此加利利人受此害、较众加利利人尤有罪乎、",
      "3": "我告尔、非也、尔弗改悔、皆将如斯而亡、",
      "4": "昔西罗亚楼倾、压而毙者十八人、尔意斯人、较居耶路撒冷诸民、尤负罪乎、",
      "5": "我告尔、非也、尔弗改悔、皆将如斯而亡、○",
      "6": "乃设喻曰、有植无花果树于其葡萄园者、来而求果弗得、",
      "7": "语园丁曰、我来求果于此树者三年矣、而弗得、宜斫之、何为旷此土乎、",
      "8": "对曰、主、今岁姑容之、待我周掘壅粪、",
      "9": "后或结果、否则斫之、○",
      "10": "安息日、耶稣在一会堂训诲、",
      "11": "适有妇患鬼而病、十有八年、伛偻不能伸、",
      "12": "耶稣见而呼之曰、妇乎、尔释于病矣、",
      "13": "遂以手按之、妇即伸、归荣上帝、",
      "14": "司会堂者、因耶稣于安息日施医、憾焉、谓众曰、工作自有六日、于此可来受医、勿于安息日也、",
      "15": "主曰、伪善者乎、尔曹于安息日、孰不解牛驴于厩、牵以饮之乎、",
      "16": "况此妇为亚伯拉罕之裔、撒但系之十有八年、不当于安息日解其结乎、",
      "17": "耶稣言此、诸敌愧耻、众见其所行诸有荣之事、皆喜、○",
      "18": "耶稣曰、上帝国何似、我将何以比之、",
      "19": "乃似芥种一粒、人取而播于其园、长而成树、飞鸟栖于其枝、",
      "20": "又曰、我将何以比上帝国乎、",
      "21": "乃似酵、妇取而纳于三斗面中、致均发酵焉、○",
      "22": "耶稣经邑乡训诲、向耶路撒冷而往、",
      "23": "或曰、主、得救者其寡乎、",
      "24": "曰、当竭力以进窄门、我语汝、将有求进而不得者多也、",
      "25": "迨家主起而闭门、尔立于外、叩门曰、主欤、为我启之、彼将应曰、我不识尔奚自、",
      "26": "尔将曰、我侪曾于尔前食饮、尔亦曾于我衢训诲、",
      "27": "彼将曰、我告尔、我不识尔奚自、尔众行不义者、其去我、",
      "28": "时、尔见亚伯拉罕、以撒、雅各、与诸先知在上帝国、而尔见逐于外、则必哀哭切齿矣、",
      "29": "自东自西、自南自北、有人将至、席坐于上帝国、",
      "30": "有后者将为先、先者将为后也、○",
      "31": "是时法利赛数人来、谓之曰、出而去此、希律欲杀尔也、",
      "32": "耶稣曰、往告彼狐狸云、今日明日、我逐鬼施医、至三日、我事毕矣、",
      "33": "虽然、今日明日及后日、我必行矣、盖先知不能亡于耶路撒冷外也、",
      "34": "耶路撒冷欤、耶路撒冷欤、杀先知石击使于尔者乎、我欲集尔赤子、似牝鸡集雏翼下者屡矣、而尔不欲也、",
      "35": "尔室遗于尔矣、我语汝、尔将不见我、迨尔云、奉主名而来者、宜颂也、"
    },
    "14": {
      "1": "安息日、耶稣入法利赛宰者之家食焉、众窥之、",
      "2": "当前有一病臌者、",
      "3": "耶稣谓律师与法利赛人曰、安息日施医宜否、",
      "4": "众默然、耶稣援其人、医而遣之、",
      "5": "谓众曰、尔中孰有牛驴、安息日陷于坎、不即曳之出乎、",
      "6": "众无以对、○",
      "7": "耶稣见所请者、首位是择、遂设喻语之曰、",
      "8": "尔见请赴婚筵、毋居首位、恐所请有尊于尔者、",
      "9": "则请尔与彼之人、前语尔曰、以位让于斯人、尔必惭怍而就末位、",
      "10": "惟见请时、往居末位、则请尔者来语尔曰、友、上坐、则尔于同席者前有荣矣、",
      "11": "盖凡自高者、将卑之、自卑者、将高之也、○",
      "12": "又谓请之者曰、尔设午餐、或晚餐、毋招尔朋友、兄弟、亲戚、富邻、恐彼复招尔、而受其报也、",
      "13": "惟设筵请贫者、残者、跛者、瞽者、则尔福矣、",
      "14": "盖彼无以报尔、而于义人复起时、尔将得报也、○",
      "15": "同席一人闻之曰、食于上帝国者福矣、",
      "16": "耶稣曰、或设大筵、所请者众、",
      "17": "筵时、遣仆告所请者曰、来、百物备矣、",
      "18": "众辞之、如出一心、一人曰、我适购田、须往视之、请辞、",
      "19": "又一人曰、我适购牛五耦、将往试之、请辞、",
      "20": "又一人曰、我方娶妻、故不能往、",
      "21": "仆归、悉告其主、主怒曰、速往邑之衢巷、引诸贫者、残者、跛者、瞽者来、",
      "22": "仆曰、主、既如所命行矣、尚有座焉、",
      "23": "主曰、出往道路藩篱间、而强人入、俾满我室、",
      "24": "我语汝、先所请者、无一得尝我筵也、○",
      "25": "有群众偕行、耶稣顾之曰、",
      "26": "人就我、而不憎其父母、妻子、兄弟、姊妹、与己生命者、不得为我徒、",
      "27": "不负己之十架而从我者、亦不得为我徒、",
      "28": "尔曹孰欲建台、不先坐而计其赀、足以竣事否乎、",
      "29": "恐或置基而不克成、见者皆哂之、",
      "30": "曰、此人建于始、而不克成于终也、",
      "31": "或有王出与他王战、孰不先坐而运筹、能以一万御彼以二万来攻者乎、",
      "32": "不然、当敌尚远、则遣使求和矣、",
      "33": "如是、凡尔中不尽舍所有者、不得为我徒也、",
      "34": "夫盐善矣、第盐失其味、将何以调之、",
      "35": "不宜于田、不宜于粪、惟弃于外耳、有耳以听者、宜听焉、"
    },
    "15": {
      "1": "众税吏与罪人、就听耶稣、",
      "2": "法利赛人与士子訾议曰、彼纳罪人、而共食焉、",
      "3": "耶稣设喻语之曰、",
      "4": "尔中孰有百羊、而亡其一、不姑舍九十九羊于野、往觅其亡者、至于获乎、",
      "5": "获之则喜、负于肩、",
      "6": "归而集其友邻、谓之曰、与我同乐、我所亡之羊已获矣、",
      "7": "我语汝、罪人有一改悔者、则在天为之乐亦然、较为九十九义人、无须改悔者尤甚也、",
      "8": "或妇有银钱十、而亡其一、岂不燃灯扫室、而勤觅之、至于获乎、",
      "9": "获之、则集其友邻曰、与我同乐、我所亡之钱已获矣、",
      "10": "我语汝、罪人有一改悔者、在上帝使者前、为之喜亦然、○",
      "11": "又曰、或有二子、",
      "12": "其季子谓父曰、父欤、以当归我之业予我、父遂以产分之、",
      "13": "未几、季子尽挟所有远游异地、在彼放恣、浪费其业、",
      "14": "尽耗一切、适其地大饥、始形困乏、",
      "15": "遂投其地一民、遣之于田牧豕、",
      "16": "欲以豕所食之豆荚充腹、而无人予之、",
      "17": "既而悟曰、我父若许佣人、其粮有余、我乃于此饥而死耶、",
      "18": "我将起而诣父、谓之曰、父欤、我获罪于天及尔、",
      "19": "今而后、不堪称为尔子矣、视我如佣人之一可也、",
      "20": "遂起而诣父、相去尚远、父见而悯之、趋抱其颈而吻接之、",
      "21": "子曰、父欤、我获罪于天及尔、今而后、不堪称为尔子矣、",
      "22": "父语诸仆曰、速取至美之袍衣之、施环于其指、纳履于其足、",
      "23": "且牵肥犊宰之、我侪可食而乐焉、",
      "24": "盖我此子、死而复生、亡而复得者也、众遂乐焉、",
      "25": "适长子自田归、将及室、闻乐舞、",
      "26": "呼一仆、问其故、",
      "27": "对曰、尔弟归、尔父宰肥犊、为其无恙而复得之也、",
      "28": "长子怒、不肯入、父出劝之、",
      "29": "长子谓父曰、我事尔多年、从无违命、而尔未尝赐我一羔、俾我与友同乐、",
      "30": "惟尔此子、狎妓尽耗尔产、彼至、乃为之宰肥犊也、",
      "31": "父曰、子乎、尔常偕我、我所有者、",
      "32": "皆为尔有、惟尔弟死而复生、亡而复得、我侪喜乐宜也、"
    },
    "16": {
      "1": "耶稣又谓其徒曰、富人某、有一家宰、或以其耗主之业诉于厥主、",
      "2": "主呼之曰、我闻言及尔者何耶、陈述尔职、盖尔不得仍为家宰也、",
      "3": "家宰意谓、主夺我职、我将何为乎、锄无力、乞则耻、",
      "4": "我知所为矣、黜职时、令人接我入其家、",
      "5": "遂于负主债者、一一呼之来、谓先至者曰、尔负我主几何、",
      "6": "曰、油百斗、曰、取券亟坐、书五十、",
      "7": "又谓其他曰、尔负几何、曰、麦百斛、曰、取券书八十、",
      "8": "其主乃誉不义之家宰、以其所行之智也、盖斯世之子于其世事、较光明之子尤智也、",
      "9": "我语汝、以不义之财结友、迨匮时、则彼接尔入永宅矣、",
      "10": "忠于小者、亦忠于大、不义于小者、亦不义于大、",
      "11": "若尔于不义之财不忠、孰以真者托尔耶、",
      "12": "若尔于属人者不忠、孰以属尔者予尔耶、",
      "13": "一仆不能事二主、或恶此爱彼、或重此轻彼、尔不能事上帝、兼事货财也、○",
      "14": "法利赛人乃好利者、闻而哂之、",
      "15": "耶稣谓之曰、尔于人前自义、然上帝知尔心、盖人所崇者、上帝所恶也、",
      "16": "律与先知、至约翰而已、自是上帝国之福音宣布、人人奋力以入之、",
      "17": "然天地之逝、较律一画之陨尤易也、",
      "18": "凡出妻而他娶者淫也、娶所出者、亦淫也、○",
      "19": "有富者衣紫袍枲布、日事华靡宴乐、",
      "20": "又有乞者、名拉撒路、通体生疡、置于富者之门、",
      "21": "欲食富者几下遗屑、犬来舐其疡、",
      "22": "乞者死、天使携至亚伯拉罕之怀、富者亦死而葬、",
      "23": "阴间痛苦之际、举目遥见亚伯拉罕、有拉撒路在其怀、",
      "24": "遂呼曰、我祖亚伯拉罕乎、矜恤我、遣拉撒路以指尖蘸水凉我舌、盖我在此火焰中苦甚、",
      "25": "亚伯拉罕曰、子乎、当忆尔生时受诸福、拉撒路受诸难、今彼慰、而尔苦焉、",
      "26": "不第此也、尔我间限以巨渊、欲由此过尔不能也、由彼过我、亦不能也、",
      "27": "曰、若是、求祖遣拉撒路往我父家、",
      "28": "我有兄弟五人、使彼证之、免其亦来此痛苦之处也、",
      "29": "亚伯拉罕曰、彼有摩西及诸先知、可听之也、",
      "30": "曰、祖亚伯拉罕乎、非也、若有由死而就之者、彼必改悔矣、",
      "31": "曰、不听摩西与先知、即有自死而起者、彼亦不受劝也、"
    },
    "17": {
      "1": "耶稣谓其徒曰、陷人于罪、事不能无、而陷之者祸矣、",
      "2": "与其陷此小子之一于罪、宁以巨磨系颈、投于海、",
      "3": "尔当自慎、若兄弟获罪则斥之、悔则恕之、",
      "4": "傥一日获罪于尔者七、反而语尔者亦七、曰我悔矣、则尔必恕之、○",
      "5": "使徒谓主曰、祈益我信、",
      "6": "主曰、尔若有信如芥种一粒、即命此桑拔根植于海、亦必顺尔、",
      "7": "尔中孰有仆、或耕或牧、自田归、而谓之曰、汝往坐而食乎、",
      "8": "岂不曰、备我餐、束带事我、迨我食饮后、尔食饮也、",
      "9": "仆依命而行、主其谢之乎、",
      "10": "如是、尔尽行所命、亦当曰、我乃无益之仆、行所当行已耳、○",
      "11": "耶稣往耶路撒冷、经行撒玛利亚、与加利利、",
      "12": "入一村、有癞者十人、遇之而远立、",
      "13": "扬声曰、耶稣夫子、矜恤我、",
      "14": "耶稣目之曰、尔往示身于祭司、往时即洁矣、",
      "15": "其一见己已愈、返而大声归荣上帝、",
      "16": "伏耶稣足下称谢之、彼乃撒玛利亚人也、",
      "17": "耶稣曰、洁者非十人乎、其九安在、",
      "18": "此异族人之外、未见返而归荣上帝者、",
      "19": "遂语其人曰、起而往、尔信救尔矣、○",
      "20": "法利赛人问上帝国何时临格、耶稣曰、上帝国之临格不显、",
      "21": "人亦不云在此在彼、盖上帝国在尔中也、",
      "22": "又语门徒曰、时将至、尔欲见人子之一日、而不得见、",
      "23": "人将告尔、在此在彼、勿往勿从、",
      "24": "盖如电之在天、闪于此、光于彼、人子于其日亦如是、",
      "25": "但必先受诸苦、为斯世所弃、",
      "26": "人子之时、如挪亚之时、",
      "27": "人食饮嫁娶、迨挪亚入方舟之日、洪水至而灭众、",
      "28": "又如罗得之时、人食饮贸易、树艺建造、",
      "29": "迨罗得出所多玛之日、自天雨火与硫而灭众、",
      "30": "人子显著之日亦如是、",
      "31": "是日也、乘屋者、其具在室、勿下取之、在田者、亦勿归、",
      "32": "当忆罗得之妻、",
      "33": "凡欲救其生者、必丧之、丧其生者、必存之、",
      "34": "我语汝、是夜二人同榻、取一遗一、",
      "35": "二妇同磨、取一遗一、",
      "36": "众问曰、主欤、何处有此、曰、尸之所在、鸷鸟集焉、",
      "37": null
    },
    "18": {
      "1": "耶稣又设喻语众、当恒祈不倦、",
      "2": "曰、邑有士师、不畏上帝、不礼世人、",
      "3": "其邑有嫠、屡就之曰、有仇我者、祈伸我冤、",
      "4": "久而不许、后自思云、我虽不畏上帝、不重世人、",
      "5": "但此嫠渎我、必伸其冤、免其恒来扰我、",
      "6": "主曰、听此不义之士师所言、",
      "7": "上帝选民昼夜呼吁、虽久忍之、岂不伸其冤乎、",
      "8": "我语汝、必速伸之矣、虽然、人子至时、将见有信于世者乎、○",
      "9": "有自恃为义、而轻视他人者、耶稣设喻谓之曰、",
      "10": "二人登殿祈祷、一为法利赛人、一为税吏、",
      "11": "法利赛人立而自祷曰、上帝欤、我谢尔、以我不似他人强索、不义、淫乱、亦不似此税吏、",
      "12": "我七日禁食者二、而以所得者十输其一、",
      "13": "税吏远立、不敢举目仰天、第拊膺曰、上帝欤、怜我罪人也、",
      "14": "我语汝、此人归、较彼得称为义、盖自高者、将卑之、自卑者、将高之也、○",
      "15": "有携孩提就耶稣者、欲其扪之、门徒见而责之、",
      "16": "耶稣呼之来、曰、容孩提就我、勿禁之、盖属上帝国者、乃如是人也、",
      "17": "我诚语汝、凡承上帝国、而不如孩提者、断不得入也、○",
      "18": "有宰问之曰、善哉夫子、我将何为、以承永生、",
      "19": "耶稣曰、何善我乎、善者惟一、上帝而已、",
      "20": "夫诸诫尔所识也、毋淫、毋杀、毋窃、毋妄证、敬尔父母、",
      "21": "对曰、凡此、我自幼悉守之矣、",
      "22": "耶稣闻此、语之曰、尔犹缺一、悉鬻所有以济贫、则将有财于天、且来从我、",
      "23": "其人闻之、忧甚、巨富故也、",
      "24": "耶稣见之曰、有财者入上帝国、难矣哉、",
      "25": "驼穿针孔、较富者入上帝国犹易也、",
      "26": "闻者曰、然则谁能得救乎、",
      "27": "曰、人所不能者、上帝能之也、",
      "28": "彼得曰、我侪已舍所有从尔矣、",
      "29": "曰、我诚语汝、未有为上帝国、舍屋宇、父母、兄弟、妻子、",
      "30": "而今世不获倍蓰、来世不获永生者也、○",
      "31": "耶稣携十二徒、谓之曰、我侪上耶路撒冷、先知所载指人子者、将悉应矣、",
      "32": "盖将见付于异邦人、受戏侮凌辱之、唾之、",
      "33": "又鞭之、杀之、三日复起、",
      "34": "门徒一无所悟、盖斯言隐秘、而彼不识所谓诸事也、○",
      "35": "近耶利哥时、有瞽者坐乞路旁、",
      "36": "闻众过、问其故、",
      "37": "或告之曰、拿撒勒人耶稣过此也、",
      "38": "瞽者呼曰、大卫之裔耶稣、矜恤我、",
      "39": "前行者斥之使默、彼愈呼曰、大卫之裔、矜恤我、",
      "40": "耶稣止、命携之来、既近、则问之曰、",
      "41": "欲我何为、曰、主、俾我得见、",
      "42": "耶稣曰、可见也、尔信救尔矣、",
      "43": "彼即得见、从耶稣、归荣上帝、众见之、亦颂赞上帝、"
    },
    "19": {
      "1": "耶稣入耶利哥、经行时、",
      "2": "有撒该者、为税吏长而富、",
      "3": "欲识耶稣为谁、以人众而不得见、身短故也、",
      "4": "遂趋前升桑、以其必过此也、",
      "5": "耶稣至、仰视之、曰、撒该速下、今日我将主尔家、",
      "6": "遂亟下、喜接之、",
      "7": "众见之、訾议曰、彼往寓罪人之家矣、",
      "8": "撒该立而谓主曰、主欤、我以所有之半济贫、若诬诈人者、则四倍偿之、",
      "9": "耶稣曰、今日拯救临此家矣、以其亦为亚伯拉罕之裔也、",
      "10": "盖人子至、为寻救亡失之人耳、○",
      "11": "众闻此言时、耶稣因近耶路撒冷、且众意上帝国将即显著、遂复设喻、",
      "12": "曰、有贵胄往远地、欲受国而返、",
      "13": "召其仆十人、予金十斤、谓之曰、贸易以待我来、",
      "14": "其民憾之、遣使于其后曰、我侪不欲斯人君我也、",
      "15": "贵胄受国而返、命召予金之仆、欲知其获利几何、",
      "16": "其一至曰、主之一斤、已获十斤矣、",
      "17": "曰、俞、善仆也、尔于小者既忠、可宰十邑也、",
      "18": "其次至曰、主之一斤、已获五斤矣、",
      "19": "曰、尔亦可宰五邑也、",
      "20": "又其次至曰、主之一斤在此、我藏之于巾、",
      "21": "盖我畏尔严人也、未置者取之、未播者获之、",
      "22": "主谓之曰、恶哉仆乎、我即由尔口而判尔、尔既知我严、未置而取、未播而获、",
      "23": "盍以我金置肆、我来时、可以取之而获其利、",
      "24": "遂命左右曰、夺其一斤、以予有十斤者、",
      "25": "众曰、主、彼已有十斤矣、",
      "26": "曰、我语汝、凡有者、将予之、无者、并其所有、亦将夺之、",
      "27": "至于我敌、不欲我君之者、曳之来、诛于我前、○",
      "28": "耶稣言竟、前行、上耶路撒冷、○",
      "29": "既近伯法其、与伯大尼、于橄榄山遣门徒二人、",
      "30": "曰、尔往前村、至则见小驴絷焉、从无乘之者、解而牵之来、",
      "31": "倘有问尔解之何为、则曰主需之、",
      "32": "使者往、果如所言、",
      "33": "解小驴时、其主诘之曰、解驴何为、",
      "34": "曰、主需之、",
      "35": "遂牵就耶稣、置己衣于其上、扶耶稣乘之、",
      "36": "行时、众以衣布于路、",
      "37": "既近耶路撒冷、将下橄榄山、众门徒因所见诸异能而喜、大声赞美上帝、",
      "38": "曰、奉主名而来之王、宜颂也、在天和平、在至上者光荣、",
      "39": "众中有法利赛数人、谓耶稣曰、夫子、当责尔徒、",
      "40": "曰、我语汝、此辈若缄默、诸石将呼矣、○",
      "41": "既近、见城、则为之哭、",
      "42": "曰、尔于是日、若知关乎平安之事则幸、但今隐于尔目矣、",
      "43": "盖日将至、尔敌必筑垒环尔、四面困尔、",
      "44": "且掷尔及尔中子女于地、不遗一石于石上、以尔不知眷顾尔之日也、○",
      "45": "入殿、逐其贸易者、",
      "46": "谓之曰、记有之、我室必为祈祷室、而尔曹以为盗巢也、○",
      "47": "耶稣每日在殿训诲、祭司诸长、士子、与民间尊长、寻机灭之、",
      "48": "但未得所为、因民皆倾听之也、"
    },
    "20": {
      "1": "一日、耶稣在殿训民、宣福音时、祭司诸长、士子、长老、就之曰、",
      "2": "试告我、尔以何权行是、赐尔此权者谁耶、",
      "3": "曰、我亦一言问尔、尔其告我、",
      "4": "约翰之洗、自天乎、自人乎、",
      "5": "其人窃议曰、若云自天、彼必曰曷不信之、",
      "6": "若云自人、众民必以石击我、盖民信约翰为先知也、",
      "7": "遂对曰、不知奚自、",
      "8": "耶稣曰、我亦不告尔以何权行是矣、○",
      "9": "乃设喻语众曰、有植葡萄园者、租与农夫、而往异地久之、",
      "10": "届期、遣一仆就农夫、令纳园中之果、农夫扑之、使之徒返、",
      "11": "再遣他仆、亦扑之、且辱之、使之徒返、",
      "12": "三遣其仆、农夫又伤而逐之、",
      "13": "园主曰、我将如之何、必遣我爱子、庶或敬之矣、",
      "14": "农夫见之、相议曰、此其嗣子、我且杀之、俟业归我、",
      "15": "遂逐于园外杀焉、园主将何以处之乎、",
      "16": "必至灭此农夫、以园付他人焉、闻者曰、毋然、",
      "17": "耶稣目之曰、经云、工师所弃之石、成为屋隅首石、何谓也、",
      "18": "凡堕此石上者、身必碎、此石堕其上者、散若尘、○",
      "19": "时、士子与祭司诸长、知此喻指己、欲执之、而惧民、",
      "20": "乃窥伺之、遣侦者佯为义人、欲执其言、付于方伯权下治之、",
      "21": "遂问曰、夫子、我知尔所言所诲皆正、不以貌取人、诚以上帝之道诲人也、",
      "22": "我侪纳税于该撒宜否、",
      "23": "耶稣知其诈、曰、",
      "24": "以一钱示我、是像与号为谁、曰、该撒、",
      "25": "曰、然则以该撒之物纳该撒、以上帝之物纳上帝矣、",
      "26": "侦者当民前、无由执其言、且奇其应对、而缄默焉、○",
      "27": "有撒都该人、即言无复起者、就而问曰、",
      "28": "夫子、摩西书于我云、若人兄死、遗妻而无子、其弟当纳其妻、生子以嗣兄、",
      "29": "有兄弟七人、长者娶妻、无子而死、",
      "30": "其二其三纳之、",
      "31": "至其七、亦然、皆无子而死、",
      "32": "厥后妇亦死、",
      "33": "至复起时、将为谁之妻乎、盖七人皆纳之矣、",
      "34": "耶稣曰、斯世之人、有娶有嫁、",
      "35": "惟堪得彼世、及自死复起者、则不娶不嫁、",
      "36": "亦不能复死、以其等于天使、既为复起之子、乃上帝之子也、",
      "37": "论死者复起、摩西棘丛篇详之矣、其称主为亚伯拉罕之上帝、以撒之上帝、雅各之上帝、",
      "38": "是上帝非死者之上帝、乃生者之上帝、因皆为上帝而生也、",
      "39": "有士子数人曰、夫子所言善矣、",
      "40": "盖不敢复问之也、○",
      "41": "耶稣谓众曰、人何言基督为大卫之裔乎、",
      "42": "盖诗篇中大卫自言、主谓我主云、坐我右、",
      "43": "俟我使尔敌为尔足几、",
      "44": "夫大卫既称之为主、则基督如何为大卫之裔乎、○",
      "45": "众民听时、耶稣语其徒曰、",
      "46": "谨防士子、好衣长服而游、受祝于市、会堂高座、筵间首位、",
      "47": "乃吞嫠妇家资、佯为长祈、其受刑必尤重也、"
    },
    "21": {
      "1": "耶稣举目、见诸富者、以所捐者输库、",
      "2": "又见一贫嫠、输小钱二、",
      "3": "则曰、我诚语汝、此贫嫠所输者、较众尤多、",
      "4": "盖众由其羡余、此则由其不足、亦尽输之、即其所以养生者也、○",
      "5": "或论殿以美石、及所献之珍物为饰、",
      "6": "耶稣曰、尔曹所见诸物、日将至、无一石遗于石上、而弗圮也、",
      "7": "众问曰、夫子、何时有此、斯事将应之时、有何兆乎、",
      "8": "曰、慎毋受惑、盖将多有冒我名而来者云、我基督也、又云、期已近矣、尔勿从之、",
      "9": "尔闻战与乱、勿惊惶、盖斯事必先有、惟尽期未即至耳、○",
      "10": "又谓之曰、民将攻民、国将攻国、",
      "11": "地将大震、随在饥疫、自天有可畏之象、与至大之兆、",
      "12": "未有此诸事之先、人将执尔、窘尔、付尔于会堂、下尔于囹圄、且为我名、曳尔至君王方伯前、",
      "13": "斯将反为尔证也、",
      "14": "故宜定尔心、毋先虑何以诉、",
      "15": "盖我将赐尔才辩智慧、尔诸仇不能抵拒辨驳也、",
      "16": "尔将为父母兄弟亲戚朋友所付、尔中且有见杀者、",
      "17": "尔为我名、将见憾于众、",
      "18": "然尔之一发、亦不丧也、",
      "19": "尔之生、将于恒忍得之、○",
      "20": "尔见耶路撒冷为军所围、则知其荒墟近矣、",
      "21": "时、在犹太者、宜遁于山、在邑者宜出、在田者勿入、",
      "22": "盖此乃报复之日、致所载者皆应也、",
      "23": "是日也、妊妇乳妇祸矣、盖其地必有大灾、怒及斯民、",
      "24": "彼将仆于锋刃、虏于诸国、耶路撒冷为异邦蹂躏、迨异邦之期满焉、",
      "25": "日月星辰将有异兆、在地诸国困苦颠连、海波漰湃故也、",
      "26": "人因危惧、并虞将临于世之事而昏绝、天象震动故也、",
      "27": "其时、将见人子以大权大荣、乘云而来、",
      "28": "甫有斯事、尔宜兴起翘首、盖尔之赎近矣、○",
      "29": "又设喻谓之曰、试观无花果与诸树、",
      "30": "方其萌芽、尔见之、则知夏近矣、",
      "31": "如是、尔见斯事至、则知上帝国近矣、",
      "32": "我诚语汝、此代未逝、斯事皆成、",
      "33": "天地必废、我言不废、○",
      "34": "尔当自慎、勿以餍饮沈湎、世之憧扰累尔心、免其日如机槛、突然临尔、",
      "35": "盖此日必临于全地之居人、",
      "36": "尔惟随时儆醒祈求、俾尔得避此将来之事、而立于人子前、○",
      "37": "耶稣日则在殿训诲、夜出、至橄榄山宿焉、",
      "38": "庶民黎明就于殿以听之、"
    },
    "22": {
      "1": "除酵节伊迩、亦名逾越节、",
      "2": "祭司诸长与士子、谋何以杀耶稣、畏民故也、○",
      "3": "撒但入于犹大、称以色加略者、十二徒之一也、",
      "4": "诣祭司诸长及殿司、相议如何以耶稣付之、",
      "5": "众喜、约予之金、",
      "6": "犹大允诺、乃寻机于众不在时付之、○",
      "7": "除酵日至、当宰逾越羔时也、",
      "8": "耶稣遣彼得约翰曰、尔往备逾越节筵、我侪食焉、",
      "9": "曰、欲我何处备之、",
      "10": "曰、入邑将有挈水瓶者遇尔、可从之入室、",
      "11": "告其家主曰、师云客舍安在、将偕门徒食逾越节筵于彼、",
      "12": "彼将以陈设之大楼示尔、在彼备之可也、",
      "13": "门徒往、果如所言、遂备节筵、○",
      "14": "届时、耶稣席坐、使徒偕之、",
      "15": "耶稣曰、我深愿于受害之先、偕尔食此节筵也、",
      "16": "盖我语汝、我不复食之、迨其事应于上帝国焉、",
      "17": "遂接杯祝谢、曰、取此分于尔众、",
      "18": "我语汝、今而后、我不饮葡萄树所产者、迨上帝国临焉、",
      "19": "又取饼祝谢、擘而予之、曰、斯乃我身、为尔捐者、尔其行此以忆我、",
      "20": "餐后、取杯亦然、曰、此杯乃新约、以我血为尔流者也、",
      "21": "试观卖我者、其手偕我在席也、",
      "22": "人子固如所定者而逝、惟卖之者其人祸矣、",
      "23": "众互问谁将为此、○",
      "24": "门徒互争其中孰大、",
      "25": "耶稣谓之曰、异邦之君主其治、秉权者称为恩主、",
      "26": "尔则不然、尔中为大者、当若少、为首者、当若役、",
      "27": "孰为大、席坐者乎、役事者乎、非席坐者大乎、然我在尔中、如役事者也、",
      "28": "尔曹恒偕我于诸试中、",
      "29": "我以国封尔、如我父封我然、",
      "30": "俾尔在我国、饮食于我席、尔亦将居于位、鞫以色列十二支焉、",
      "31": "西门、西门、撒但尝索尔曹、欲簸尔若麦、",
      "32": "然我已为尔祈、使尔之信无阙、迨尔反正后、坚尔兄弟也、",
      "33": "曰、主、我已备偕尔入狱蹈死矣、",
      "34": "曰、彼得、我语汝、今日鸡尚未鸣、尔将三言不识我也、○",
      "35": "乃谓门徒曰、我遣尔时、无囊、无袋、无履、尔有所缺乎、曰、无、",
      "36": "曰、今有囊者携之、袋亦然、无刀者、卖衣买刀、",
      "37": "我语汝、经所记、人视之为罪犯中人、必应于我、盖所关于我者将终也、",
      "38": "门徒曰、主、有二刀于此、曰、足矣、○",
      "39": "耶稣出、依然往橄榄山、其徒从之、",
      "40": "至其处、谓之曰、尔其祈祷、免入于试、",
      "41": "遂离之、约投石之远、屈膝祈祷、",
      "42": "曰、父欤、若欲之、则将此杯去我、然非我旨、惟尔旨是成、",
      "43": "有使者自天而见、壮之、",
      "44": "耶稣伤痛、祈祷愈切、汗如滴血落地、",
      "45": "祷毕、起就门徒、见其因忧而寐、",
      "46": "谓之曰、何寝乎、起而祷、免入于试、○",
      "47": "言时、众至、十二徒之一犹大者、先众而前、就耶稣、欲吻接之、",
      "48": "耶稣语之曰、犹大、尔以接吻卖人子乎、",
      "49": "左右见事将及、则曰、主、我侪以刀击之可乎、",
      "50": "其中一人击大祭司之仆、削其右耳、",
      "51": "耶稣曰、既至此、姑容之、遂扪其耳而医之、",
      "52": "乃谓来攻之祭司诸长、殿司、长老曰、尔来以刃与梃、若捕盗乎、",
      "53": "我日偕尔在殿、尔未伸手攻我、但今乃尔曹之时、幽暗之权矣、○",
      "54": "众执耶稣、曳至大祭司宅、彼得遥从之、",
      "55": "众于院中、燃火同坐、彼得亦坐其间、",
      "56": "有婢见彼得向火而坐、注视之曰、此人亦偕之、",
      "57": "彼得不承、曰、女乎、我不识之、",
      "58": "有顷、又一人见之、曰、尔亦其党、彼得曰、人乎、非也、",
      "59": "逾半时、复有一人力言曰、此人实偕之、盖加利利人也、",
      "60": "彼得曰、人乎、我不识尔云何也、言时鸡即鸣、",
      "61": "主回顾彼得、彼得忆主所言、曰、鸡鸣之先、尔将三言不识我、",
      "62": "遂出而痛哭、○",
      "63": "执耶稣者、戏而扑之、",
      "64": "掩其目、问曰、试言击尔者谁、",
      "65": "又以多端谤讟之、",
      "66": "及旦、民之长老、祭司诸长、士子咸集、曳耶稣至公会、",
      "67": "曰、尔若基督、其告我、曰、我若告尔、尔必不信、",
      "68": "诘尔、尔亦不应、",
      "69": "今而后、人子将坐于大权上帝之右矣、",
      "70": "佥曰、然则尔为上帝子乎、曰、尔言是也、",
      "71": "众曰、尚须何证、我侪由其口亲闻之矣、"
    },
    "23": {
      "1": "众皆起、解耶稣至彼拉多前、",
      "2": "讼之曰、我见此人、诱惑我邦、禁纳税于该撒、自称为基督为王也、",
      "3": "彼拉多问之曰、尔乃犹太人王乎、曰、尔言之矣、",
      "4": "彼拉多谓祭司诸长与众曰、我不见此人有何辜、",
      "5": "众益奋曰、彼摇动庶民、训诲遍犹太、始自加利利、以至于此、",
      "6": "彼拉多闻之、问其为加利利人乎、",
      "7": "既知其隶希律治下、则遣诣之、时、希律亦在耶路撒冷、○",
      "8": "希律见耶稣甚喜、盖闻其事、久欲见之、且冀观其异迹、",
      "9": "以多言问之、而耶稣一无所答、",
      "10": "祭司诸长与士子、立而讼之甚切、",
      "11": "希律与其士卒轻藐戏侮之、衣以彩服、复遣诣彼拉多、",
      "12": "彼拉多与希律素相仇、是日遂相友矣、○",
      "13": "彼拉多召集祭司诸长、有司、庶民、",
      "14": "谓之曰、尔解此人至我、一若诱惑民者、我依尔所讼之事、于尔前鞫之、未见其有何辜、",
      "15": "希律亦然、盖彼复遣之至我、可知其所行、未有当死者、",
      "16": null,
      "17": "我将笞而释之、",
      "18": "众皆呼曰、去此人、为我释巴拉巴、",
      "19": "夫巴拉巴、乃邑中作乱杀人、而下狱者、",
      "20": "彼拉多欲释耶稣、",
      "21": "复语众、众呼曰、钉之十架、钉之十架、",
      "22": "彼拉多三语众曰、彼行何恶耶、我未见其有当死之辜、故将笞而释之、",
      "23": "众大声切求钉之十架、而其声胜矣、",
      "24": "彼拉多遂拟如其所求而行、",
      "25": "释作乱杀人而下狱者、乃付耶稣于众、以徇其意、○",
      "26": "曳耶稣去时、有古利奈人西门、来自田间、众执之、以十架置其身、使负之、从耶稣后、○",
      "27": "民众随之、又有多妇擗而哀之、",
      "28": "耶稣回顾之曰、耶路撒冷之女乎、毋为我哭、当为己及子女哭、",
      "29": "盖日将至、人必曰、未妊者、未产者、未哺乳者福矣、",
      "30": "其时、人将谓山曰压我、谓陵曰掩我、",
      "31": "盖木之青者犹如此、枯者将若何、",
      "32": "又曳二犯、将与耶稣同杀之、○",
      "33": "至一处、名髑髅、钉之十架、又钉二犯、一右一左、",
      "34": "耶稣曰、父欤、赦之、盖彼不知其所为也、士卒阄分其衣、",
      "35": "民立而观、有司亦哂之曰、彼救他人、若为上帝所选之基督、可自救也、",
      "36": "士卒亦戏之、就而予之酰、",
      "37": "曰、尔若犹太人王、可自救也、",
      "38": "其上有标、书曰、犹太人王、○",
      "39": "同悬之犯、一谤之曰、尔非基督乎、救己及我侪也、",
      "40": "一斥之曰、尔同服鞫、犹不畏上帝乎、",
      "41": "我侪宜也、盖我所受、称我所行、惟斯人所行、无不韪也、",
      "42": "又曰、耶稣、尔于尔国而来时、其忆我、",
      "43": "耶稣曰、我诚语汝、今日尔将偕我在乐园矣、○",
      "44": "时约午正、遍地晦冥、至申初、",
      "45": "日无光、殿幔中裂、",
      "46": "耶稣大声呼曰、父欤、我灵托尔手矣、言毕气遂绝、",
      "47": "百夫长见之、归荣上帝曰、是诚义人也、",
      "48": "聚观之众、历见诸事、皆拊膺而返、",
      "49": "其相识者、及自加利利相随之妇、皆远立而观斯事、○",
      "50": "有约瑟者、议士也、为人善且义、",
      "51": "不与斯谋斯事、隶犹太之亚利马太邑、素慕上帝国者也、",
      "52": "诣彼拉多、求耶稣尸、",
      "53": "取之下、裹以枲布、置于石凿之墓、从未葬人者、",
      "54": "时乃备节之期、安息日伊迩、",
      "55": "自加利利偕来之妇随之、观其墓、及如何葬其尸、",
      "56": "归备香品香膏、当安息日、遵诫而安息焉、"
    },
    "24": {
      "1": "七日之首日昧爽、诸妇携所备之香品至墓、",
      "2": "见石已自墓辗离、",
      "3": "遂入、不见主耶稣之尸、",
      "4": "踌躇间、见二人旁立、衣服烨烨、",
      "5": "妇惊、伏于地、二人谓之曰、胡为于死者中寻生者乎、",
      "6": "彼已起、不在此矣、当忆彼在加利利时、曾语尔云、",
      "7": "人子必付于罪人手、钉诸十架、三日复起、",
      "8": "妇遂忆其言、",
      "9": "自墓归、悉告十一徒、及诸同人、",
      "10": "告使徒者、乃抹大拉之马利亚、雅各之母马利亚、及约亚拿、又有他妇偕焉、",
      "11": "使徒以为虚诞而弗信、",
      "12": "彼得起而趋墓、俯视其内、惟枲布而已、奇异而归、○",
      "13": "是日门徒二人、往一村、名以马忤斯、去耶路撒冷约二十五里、",
      "14": "互论所遇之事、",
      "15": "谈论间、耶稣近而偕行、",
      "16": "二人目迷、不识之、",
      "17": "耶稣谓之曰、尔行时、互论者何耶、二人止步、有忧色、",
      "18": "其一名革流巴对曰、尔岂独旅于耶路撒冷、不知近日所遇之事乎、",
      "19": "曰、何事、曰、拿撒勒人耶稣之事也、彼乃先知、在上帝及众民前、言与行皆有大能、",
      "20": "而祭司诸长与我有司付之、拟以死、钉之十架、",
      "21": "惟我侪素望其为将赎以色列者、然此事之成、今已三日矣、",
      "22": "惟我中数妇、使我骇异、彼黎明在墓、",
      "23": "不见其尸、来告云、已见天使显见、言其生矣、",
      "24": "我中数人适墓、果如其言、惟不见耶稣、",
      "25": "耶稣曰、噫、无知者乎、诸先知所言、尔心何信之迟耶、",
      "26": "基督受斯苦、而获其荣、不亦宜乎、",
      "27": "于是自摩西始、并诸先知、凡经中所指己者、悉为之详解焉、",
      "28": "将近所往之村、耶稣若将前行者、",
      "29": "二人强之曰、与我偕居、盖时将暮、日已昃矣、遂入而偕居焉、",
      "30": "同席时、耶稣取饼祝谢、擘而予之、",
      "31": "二人目启、乃识之、忽不见、",
      "32": "相语曰、途间彼与我言、且释经时、我心岂不热乎、",
      "33": "即起、归耶路撒冷、见十一使徒与同人聚而言曰、",
      "34": "主果复起、见于西门矣、",
      "35": "二人乃述途中所遇、及擘饼识耶稣之事、○",
      "36": "言时、耶稣立于其中、曰、尔曹平安、",
      "37": "门徒惊惧、意所见者魂也、",
      "38": "耶稣曰、尔何惊扰、心中起思议乎、",
      "39": "视我手足、即我也、试扪且视、魂无骨肉、尔视我则有之、",
      "40": "言此、遂以手足示之、",
      "41": "门徒以喜故、而犹未信、且奇之、耶稣语之曰、于此有食物否、",
      "42": "乃予之炙鱼一片、",
      "43": "耶稣取之、食于其前、○",
      "44": "谓之曰、此乃我素偕尔时、所语尔者云、凡摩西律、先知书、及诗篇所载指我者、悉必应也、",
      "45": "遂启其聪、使悟诸经、",
      "46": "曰、记有之、基督当受难、三日自死复起、",
      "47": "且以其名、传改悔及赦罪之道于万邦、自耶路撒冷始焉、",
      "48": "尔曹为斯事之证者、",
      "49": "我遣我父所许者临尔、尔其居于圣邑、迨自上之能锡尔、",
      "50": "遂引之出、至伯大尼、举手祝之、",
      "51": "祝时、别众、见升于天、",
      "52": "众拜之、喜甚、而归耶路撒冷、",
      "53": "常在殿祝颂上帝焉、"
    }
  },
  "Jhn": {
    "1": {
      "1": "元始有道、道偕上帝、道即上帝也、",
      "2": "是道元始与上帝偕也、",
      "3": "万有由之而造、凡受造者、无不由之而造焉、",
      "4": "生在其中、生者人之光也、",
      "5": "光烛于暗、而暗弗识之、",
      "6": "有上帝所遣者、名曰约翰、",
      "7": "彼来作证、即为光作证、俾众由之而信、",
      "8": "斯人非光、特为光作证耳、",
      "9": "是乃真光、普照凡入世之人、",
      "10": "其在世也、世由之而造、而世弗识之、",
      "11": "其至己所属、而属己者弗受也、",
      "12": "凡受之者、即信其名者、则赐之权、为上帝子、",
      "13": "其生也、非由血气、非由情欲、非由人意、乃由上帝也、",
      "14": "夫道成人身、寓我侪中、充乎恩宠真理、我侪见其荣、如天父独生子之荣焉、",
      "15": "约翰为之证、呼曰、我言后我来者、乃为我先、以其先我而在、即斯人也、",
      "16": "由其所充者、我侪皆有所受、即恩之有加无已矣、",
      "17": "夫律由摩西而授、恩宠真理、则由耶稣基督而来、",
      "18": "从未有见上帝者、惟在父怀之独生子表彰之、○",
      "19": "约翰之证如左、犹太人自耶路撒冷遣祭司及利未人、问之曰、尔谁也、",
      "20": "约翰承而不讳、曰、我非基督、",
      "21": "曰、然则尔为以利亚乎、曰、非也、尔为彼先知乎、曰、否、",
      "22": "曰、尔为谁、俾我可复遣我者、尔自谓何如也、",
      "23": "曰、我乃呼于野者之声云、直主之路、如先知以赛亚所言也、",
      "24": "其人乃法利赛人所遣、",
      "25": "复问之曰、尔非基督、非以利亚、非彼先知、胡为施洗耶、",
      "26": "约翰曰、我以水施洗耳、有立于尔中、尔弗识者、",
      "27": "即后我而来、我解其履带、亦弗堪焉、",
      "28": "斯事行于约但外、伯大尼地、即约翰施洗处也、○",
      "29": "翌日、约翰见耶稣来、则曰、观上帝之羔、乃负世之罪者、",
      "30": "此即我所言、后我来者乃为我先、以其先我而在也、",
      "31": "我素弗识之、但为使之显于以色列、故来以水施洗耳、",
      "32": "约翰又证之曰、我曾见圣神如鸽、自天而降、止于其上、",
      "33": "我素弗识之、惟遣我以水施洗者、语我曰、尔见圣神降而止其上者、即以圣神施洗者也、",
      "34": "我见之、而证其为上帝子也、○",
      "35": "又翌日、约翰偕二徒立、",
      "36": "见耶稣游行、则曰、观上帝之羔、",
      "37": "二徒闻其言、遂从耶稣、",
      "38": "耶稣回顾、见其从己、曰、尔何求、对曰、拉比何居、拉比、译即夫子也、",
      "39": "曰、来则见之、遂往观焉、是日与之同居、时约中正矣、",
      "40": "闻约翰言、而从耶稣者、其一乃西门彼得之弟安得烈、",
      "41": "彼先遇其兄西门曰、我侪已遇弥赛亚、译即基督、基督即抹膏之谓",
      "42": "遂引之就耶稣、耶稣顾之曰、尔乃约翰子西门、将称矶法、译即彼得、彼得即磐石之意",
      "43": "翌日、耶稣欲往加利利、遇腓力、谓之曰、从我、",
      "44": "腓力者、伯赛大人也、与安得烈彼得同邑、",
      "45": "腓力遇拿但业曰、摩西律及先知所载者、我侪已遇之、即约瑟之子、拿撒勒人耶稣也、",
      "46": "拿但业曰、善者能出自拿撒勒乎、腓力曰、来观之、",
      "47": "耶稣见拿但业至、指之曰、是诚以色列人、无诡谲者、",
      "48": "拿但业曰、何由知我乎、曰、腓力未呼尔、尔在无花果树下、我已见之矣、",
      "49": "拿但业曰、夫子、尔乃上帝子、以色列王也、",
      "50": "耶稣曰、因我言于无花果树下见尔、尔即信乎、尔将见尤大于此者、",
      "51": "又曰、我诚语汝、尔将见天开、上帝之使陟降于人子上矣、"
    },
    "2": {
      "1": "第三日、加利利之迦拿有婚筵、耶稣之母在焉、",
      "2": "耶稣与其徒、亦见招赴筵、",
      "3": "酒罄、耶稣之母语之曰、酒无矣、",
      "4": "耶稣曰、媪欤、我与尔何与、我时未至也、",
      "5": "其母谓诸仆曰、凡彼语尔者、其行之、",
      "6": "依犹太人之洁礼、设石瓮六、各容水二三桶、",
      "7": "耶稣谓仆曰、以水盈瓮、遂盈之至口、",
      "8": "又曰、挹之、授司筵者、遂授之、",
      "9": "司筵者尝之、已变酒矣、不知奚自、惟挹水之仆知之、司筵者呼新郎、",
      "10": "曰、凡人先设旨酒、至客酣、方进次者、惟尔留旨酒至今矣、",
      "11": "此耶稣诸异迹之始、行于加利利之迦拿、而显其荣、其徒信之、○",
      "12": "厥后、偕其母及兄弟门徒、下至迦百农、居不数日、○",
      "13": "犹太人逾越节伊迩、耶稣上耶路撒冷、",
      "14": "见殿中有鬻牛羊鸽者、并有兑钱者坐焉、",
      "15": "遂以绳为鞭、悉逐牛羊出殿、倾兑钱者之金、倒其几、",
      "16": "谓鬻鸽者曰、携之去、勿以我父室为贸易室也、",
      "17": "其徒忆经所载云、为尔室焦灼、几灭没我矣、",
      "18": "犹太人曰、尔既为此、则以何异迹示我、",
      "19": "耶稣曰、尔毁此殿、我三日必建之、",
      "20": "曰、此殿之建、历四十有六年、尔三日将建之乎、",
      "21": "耶稣之言、乃以身喻殿也、",
      "22": "迨其自死而起、门徒忆其曾有是言、遂信经及耶稣之言焉、○",
      "23": "当逾越节、耶稣在耶路撒冷、多有见其所行之异迹、而信其名者、",
      "24": "但耶稣不以己托之、因其知人也、",
      "25": "无须人证乎人、自知其内蕴矣、"
    },
    "3": {
      "1": "有法利赛人尼哥底母者、犹太宰也、",
      "2": "夜诣耶稣曰、夫子、我侪知尔为师、自上帝而来、盖尔所行之异迹、非上帝与偕、无能行者、",
      "3": "耶稣曰、我诚语汝、人非更生、不能见上帝国也、",
      "4": "尼哥底母曰、人既老、奚能生、能再入母胎而生耶、",
      "5": "耶稣曰、我诚语汝、人非由水与圣神而生、不能入上帝国、",
      "6": "由肉而生者、肉也、由神而生者、神也、",
      "7": "我语尔必更生、勿以为奇、",
      "8": "夫风任意而吹、尔闻其声、不知其何来何往、凡由圣神生者、亦若是、",
      "9": "尼哥底母曰、安有此乎、",
      "10": "耶稣曰、尔为以色列之师、犹未知此乎、",
      "11": "我诚语汝、我侪言所知、证所见、而尔曹不受我证焉、",
      "12": "我言属地者、尔尚弗信、若言属天者、尔讵信乎、",
      "13": "从未有升天者、惟自天而降、即在天之人子耳、",
      "14": "摩西举蛇于野、人子亦必如是见举、",
      "15": "致凡信之者、于彼而有永生、○",
      "16": "盖上帝爱世、至赐其独生子、俾凡信之者、免沦亡而有永生、",
      "17": "因上帝遣子入世、非以鞫世、乃令由之获救、",
      "18": "信之者不受鞫、不信者已鞫矣、以其未信上帝独生子之名也、",
      "19": "是鞫也、因光临世、而人爱暗愈于光、以其行恶也、",
      "20": "盖凡为恶者、恶光、而不就之、恐其所行见责、",
      "21": "惟行真理者就光、以彰其行乃遵上帝而行焉、○",
      "22": "厥后、耶稣与其徒至犹太地、居而施洗、",
      "23": "约翰亦施洗于近撒冷之哀嫩、以其地多水也、众至而受洗焉、",
      "24": "盖约翰尚未下狱也、",
      "25": "其徒与一犹太人辩洁礼、",
      "26": "遂诣约翰曰、夫子、昔偕尔于约但外、尔所证者、今施洗、而人皆就之、",
      "27": "约翰曰、非由天授、人则无所能受、",
      "28": "尔曹证之、我曾言我非基督、乃奉遣于其前耳、",
      "29": "娶新妇者、新郎也、新郎之友立而听之、闻其声则喜甚、故我此喜满盈矣、",
      "30": "彼必兴、我必衰、",
      "31": "自上来者在万有上、自地者属地、所言者亦属地、自天来者在万有上、",
      "32": "其所证者、乃其所见所闻、而无人受其证、",
      "33": "受其证者、如已钤印、证上帝为真矣、",
      "34": "上帝所遣者、言上帝之言、盖上帝赐圣神无限量也、",
      "35": "父爱子、以万有付其手、",
      "36": "信子者有永生、不顺子者弗得生、上帝之怒止其上矣、"
    },
    "4": {
      "1": "主知法利赛人闻己招徒施洗、多于约翰、",
      "2": "实则耶稣非自施洗、乃其徒也、",
      "3": "遂去犹太、复往加利利、",
      "4": "必经撒玛利亚、",
      "5": "至其一邑名叙加、近雅各予其子约瑟之田、",
      "6": "雅各井在焉、耶稣行倦、傍井而坐、时约日中、",
      "7": "有撒玛利亚之妇来汲水、耶稣谓之曰、饮我、",
      "8": "盖其徒入邑市食也、",
      "9": "妇曰、尔犹太人也、胡为求饮于我撒玛利亚妇乎、盖犹太人与撒玛利亚人、不相往来也、",
      "10": "耶稣曰、尔若知上帝之赐、及语尔饮我者为谁、尔必求之、则以活水予尔、",
      "11": "妇曰、主无汲器、井又深、何由得活水耶、",
      "12": "我祖雅各、遗我此井、彼与其子及畜曾饮之、尔岂大于彼乎、",
      "13": "耶稣曰、饮此水者将复渴、",
      "14": "惟饮我所予之水者、永不渴、盖我所予之水、将于其中为泉、涌至永生、",
      "15": "妇曰、主、请以此水予我、俾我不渴、无庸远来以汲矣、",
      "16": "耶稣曰、往呼尔夫来此、",
      "17": "妇曰、我无夫、耶稣曰、尔言无夫、然也、",
      "18": "盖尔曾有五夫、今所有者非尔夫、尔言诚是、",
      "19": "妇曰、主、我视尔为先知、",
      "20": "我祖崇拜于此山、惟尔曹言当拜之地在耶路撒冷、",
      "21": "耶稣曰、妇欤、宜信我、时至、尔曹拜父、不在此山、亦不在耶路撒冷、",
      "22": "尔曹拜所不知者、我侪拜所知者、盖拯救出自犹太人也、",
      "23": "时将至、今是矣、诚于崇拜者、将以神以诚拜父、盖父欲如是者拜之、",
      "24": "上帝乃神、拜之者、必以神以诚拜之也、",
      "25": "妇曰、我知弥赛亚称基督者将至、至则以万事告我侪、",
      "26": "耶稣曰、我是也、即与尔言者也、○",
      "27": "门徒至、异其与妇言、但无人云尔奚求、胡为与妇言耶、",
      "28": "妇遂舍瓶入邑、语众曰、",
      "29": "试往观之、有一人焉、我素行者、彼悉言之、得毋基督乎、",
      "30": "众即出邑就耶稣、",
      "31": "适门徒请曰、夫子食哉、",
      "32": "耶稣曰、我有粮以食、尔所不知者、",
      "33": "门徒相语曰、有供其食者乎、",
      "34": "耶稣曰、行遣我者之旨、而毕其功、即我之粮也、",
      "35": "尔岂不曰、尚有四月而获时至乎、我语汝、举目视田、已黄待获矣、",
      "36": "获者得值、积实至永生、俾播者获者同乐也、",
      "37": "谚云、彼播此获、于斯诚然、",
      "38": "我遣尔获尔所未劳者、他人劳之、尔继其劳而享焉、○",
      "39": "属其邑之撒玛利亚人多信之、以妇证云、我素行者、彼悉言之、",
      "40": "故撒玛利亚人就之、求其偕居、遂留二日、",
      "41": "因其言而信者尤众、",
      "42": "谓妇曰、今我侪非以尔言而信、乃亲聆之、知其诚为救世者也、○",
      "43": "越二日、耶稣去彼、往加利利、",
      "44": "盖自证先知在故土不见尊也、",
      "45": "至加利利、加利利人纳之、因若辈亦赴节筵、见其在耶路撒冷节筵时所行之事也、○",
      "46": "耶稣复至加利利之迦拿、即其以水变酒之处、有王臣某、其子病于迦百农、",
      "47": "闻耶稣自犹太至加利利、遂诣之、求往医其子、因濒死矣、",
      "48": "耶稣曰、不见异迹奇事、尔曹必不信也、",
      "49": "王臣曰、主、我子尚未死、请往焉、",
      "50": "曰、往哉、尔子生矣、其人信耶稣之言而往、",
      "51": "行时、其仆迎之、言其子生矣、",
      "52": "问其病瘳于何时、对曰、日昨未刻热退、",
      "53": "父知即耶稣言尔子生之时、于是己及举家皆信焉、",
      "54": "耶稣自犹太至加利利、所行异迹、此其二也、"
    },
    "5": {
      "1": "厥后、值犹太人节期、耶稣上耶路撒冷、○",
      "2": "在耶路撒冷近羊门有池、希伯来音曰毕士大、有五廊焉、",
      "3": null,
      "4": "中卧病者、瞽者、跛者、血枯者、甚众、",
      "5": "有负病三十八年者在彼、",
      "6": "耶稣见其卧、知其病已久、谓之曰、尔欲愈乎、",
      "7": "病者曰、主、水涌时、无人掖我入池、逮我至、他人先我下矣、",
      "8": "曰、起、取尔榻而行、",
      "9": "其人即愈、取榻而行、○",
      "10": "是日、乃安息日、犹太人谓病愈者曰、兹乃安息日、尔取榻非宜也、",
      "11": "曰、愈我者云、取尔榻而行、",
      "12": "曰、语尔取榻而行者谁也、",
      "13": "病愈者不知为谁、盖耶稣以其地人众、而退避矣、",
      "14": "厥后、耶稣遇之于殿、曰、尔愈矣、勿复干罪、恐所遭者尤甚、",
      "15": "其人往告犹太人、愈之者耶稣也、",
      "16": "犹太人以耶稣于安息日行是、故窘迫之、",
      "17": "耶稣曰、我父至今行事、我亦行之、",
      "18": "故犹太人益欲杀耶稣、因其不仅犯安息日、且称上帝为父、以己匹上帝也、○",
      "19": "耶稣曰、我诚语汝、子不见父行之、己则无所能行、凡父所行者、子亦如是行之也、",
      "20": "盖父爱子、悉以己所行者示之、且将以大于此者示之、令尔奇异焉、",
      "21": "父如何起死者而苏之、子亦如是苏其所欲者、",
      "22": "父不鞫人、悉以鞫悉子、",
      "23": "俾众敬子如敬父、不敬子者、不敬遣子之父也、",
      "24": "我诚语汝、听我言而信遣我者、其人有永生、不至见鞫、乃已出死入生矣、",
      "25": "我诚语汝、时将至、今是矣、死者将闻上帝子之声、而闻者生焉、",
      "26": "盖父于己有生、其赐子亦如是于己有生、",
      "27": "且赐之权行鞫、以其为人子也、",
      "28": "勿以此为奇、时至、凡在墓中者、将闻其声而出、",
      "29": "行善者复起得生、行恶者复起见鞫、○",
      "30": "我于己无所能行、惟依所闻而鞫、我鞫乃义、以我不求己旨、惟求遣我者之旨耳、",
      "31": "我若自证、则我证非真、",
      "32": "别有证我者、我知其证我之证乃真、",
      "33": "尔曾遣人诣约翰、彼为真理作证、",
      "34": "然我受证、非由于人、第言此、俾尔得救耳、",
      "35": "彼乃灯、燃且明也、尔暂喜其光、",
      "36": "然我所有之证、大于约翰者、盖父委我以成之事、即我所行者、证我为父所遣也、",
      "37": "且遣我之父、已为我证也、尔从未闻其声、亦未见其形、",
      "38": "不存其道于尔衷、盖其所遣者、尔不信之也、",
      "39": "尔探索诸经、意其中有永生、而证我者即此也、",
      "40": "然尔弗欲就我以得生、",
      "41": "我不受荣于人、",
      "42": "但知尔曹无上帝之爱于尔衷焉、",
      "43": "我以我父之名而来、而尔弗纳、若他人以己名而来、尔将纳之、",
      "44": "尔互相受荣、而不求自唯一上帝而来之荣、讵能信乎、",
      "45": "勿意我将讼尔于父、有讼尔者、即尔所向望之摩西也、",
      "46": "尔若信摩西、则必信我、因其所书者指我、若不信其书、讵能信我言哉、",
      "47": null
    },
    "6": {
      "1": "厥后、耶稣渡加利利海、即提比哩亚海、",
      "2": "从者甚众、因见其行异迹于病者也、",
      "3": "耶稣登山、偕其徒而坐、",
      "4": "犹太人之逾越节伊迩、",
      "5": "耶稣举目、见就之者甚众、语腓力曰、我侪何由市饼、以食斯众乎、",
      "6": "言此、乃试之、盖自知将何为也、",
      "7": "腓力曰、以二十金之饼、使各得少许、亦不足也、",
      "8": "门徒之一、西门彼得之弟安得烈曰、",
      "9": "有童子携麰麦饼五、小鱼二、然于斯众奚济乎、",
      "10": "耶稣曰、令众坐、其地多草、众遂坐、数约五千、",
      "11": "于是耶稣取饼祝谢、分予坐者、鱼亦然、如众所愿、",
      "12": "既饱、耶稣谓其徒曰、拾其屑、勿使有遗、",
      "13": "遂拾五麰麦饼之屑、众食而余者、盈筐十二、",
      "14": "众见其所行之异迹、曰、是诚临世之先知也、○",
      "15": "耶稣知众将至、强之为王、遂复退、独入于山、○",
      "16": "及暮、其徒至海滨、",
      "17": "登舟欲济、往迦百农、既暝、耶稣尚未至、",
      "18": "风烈波扬、",
      "19": "门徒鼓棹、约行十里有奇、见耶稣履海近舟、则惧、",
      "20": "耶稣曰、我也、勿惧、",
      "21": "门徒欣然接之登舟、而舟倏至所往之处、○",
      "22": "翌日、众立彼岸、见有一艇、别无他舟、且见耶稣未偕其徒登舟、惟门徒独往、",
      "23": "然有数艇来自提比哩亚、近主祝饼食众之处、",
      "24": "众见耶稣与其徒皆未在兹、遂登其艇、抵迦百农寻之、",
      "25": "遇于海之彼岸、则曰、夫子、何时至此、",
      "26": "耶稣曰、我诚语汝、尔寻我、非为见异迹、乃为食饼而饱耳、",
      "27": "勿为将坏之粮而劳、宜为存至永生之粮而劳、即人子将予尔者、盖父上帝已印之矣、",
      "28": "众曰、我侪当何为以作上帝之工乎、",
      "29": "耶稣曰、信其所遣者、即上帝之工也、",
      "30": "众曰、尔行何异迹、使我见而信尔乎、尔何所为乎、",
      "31": "昔我祖食玛那于野、记有之、主以自天之饼食之、",
      "32": "耶稣曰、我诚语汝、非摩西赐尔自天之饼、乃我父以自天之真饼赐尔也、",
      "33": "盖上帝之饼、乃降自天、以生赐世者也、",
      "34": "佥曰、主欤、常以斯饼赐我、",
      "35": "耶稣曰、我乃维生之饼、就我者必不饥、信我者永不渴、",
      "36": "然我曾语尔、尔见我而犹弗信也、",
      "37": "凡父予我者、必就我、就我者、我必不弃之、",
      "38": "盖我降自天、非行己旨、乃行遣我者之旨、",
      "39": "凡所予我者、我弗失、而末日复起之、此遣我者之旨也、",
      "40": "凡见子而信之者、有永生、末日我将复起之、此我父之旨也、○",
      "41": "犹太人因耶稣言我乃自天而降之饼、遂訾议之、",
      "42": "曰、此非约瑟之子耶稣乎、其父母乃我所识者、今何言自天而降耶、",
      "43": "耶稣曰、毋相訾议也、",
      "44": "非遣我之父引之、无人能就我、就我者、我于末日复起之、",
      "45": "先知载云、众将蒙上帝之训焉、凡听于父而学之者、则就我、",
      "46": "非谓有人见父、惟来自上帝者见之耳、",
      "47": "我诚语汝、信者有永生、",
      "48": "我乃维生之饼、",
      "49": "尔祖食玛那于野、亦死焉、",
      "50": "食而不死者、天降之饼也、",
      "51": "我乃维生之饼、自天而降、人食之则永生、我所将予之饼、即我之肉、为世之生而予者也、○",
      "52": "犹太人遂争论曰、斯人焉能以其肉食我乎、",
      "53": "耶稣曰、我诚语汝、非食人子之肉、而饮其血、则尔衷无生矣、",
      "54": "食我肉、饮我血者、有永生、我于末日复起之、",
      "55": "盖我肉诚为食、我血诚为饮也、",
      "56": "食我肉、饮我血者、居我中、我亦居彼中焉、",
      "57": "维生之父遣我、我因父而生、食我者亦如是、因我而生、",
      "58": "此乃自天而降之饼、非如列祖食玛那而死、食此饼者、必永生也、",
      "59": "此耶稣在迦百农会堂、训诲而言也、○",
      "60": "其徒闻之、多云、难哉斯言、谁能听之、",
      "61": "耶稣心知其徒缘此訾议、则曰、斯言踬尔耶、",
      "62": "设见人子升于故处、则何如、",
      "63": "畀生者神也、肉无益、我所语尔之言、神也、生也、",
      "64": "然尔中有弗信者矣、盖耶稣自始即知弗信者为谁、卖己者为谁也、",
      "65": "又曰、故我尝语尔、非父予之、无人能就我也、○",
      "66": "由是其徒多退、不复从之、",
      "67": "耶稣谓十二徒曰、尔曹亦欲去乎、",
      "68": "西门彼得对曰、主有永生之道、吾谁与归、",
      "69": "我侪已信、且知尔为上帝之圣者、",
      "70": "耶稣曰、我非选尔十有二人乎、而尔中之一乃魔也、",
      "71": "言此、乃指加略人西门之子犹大、十二徒之一、将卖耶稣者也、"
    },
    "7": {
      "1": "厥后、耶稣游行加利利、不欲行于犹太、以犹太人欲杀之、",
      "2": "犹太人之构庐节伊迩、",
      "3": "其兄弟谓之曰、去此、往犹太、俾尔徒亦见尔所行、",
      "4": "未有欲自显、而行于隐者也、尔若行此、宜自显于世矣、",
      "5": "盖其兄弟亦未之信也、",
      "6": "耶稣曰、我时尚未至、尔时恒便、",
      "7": "世不能恶尔而恶我、以我证其恶行也、",
      "8": "尔何赴节、我犹不赴焉、以我时未至也、",
      "9": "言此、则仍居加利利、○",
      "10": "迨其兄弟赴节、耶稣亦往、非显然、乃若隐然者、",
      "11": "犹太人于节期寻之曰、彼安在乎、",
      "12": "众多窃议之、或曰善人也、或曰否、乃惑众耳、",
      "13": "然无明言之者、惧犹太人故也、○",
      "14": "节期中、耶稣上殿训诲、",
      "15": "犹太人奇之曰、斯人未学、何由识书乎、",
      "16": "耶稣曰、我之训非由己、乃由遣我者也、",
      "17": "人苟愿行其旨、必知斯训、或由上帝、或我由己而言矣、",
      "18": "由己言者、求己之荣、惟求遣之者之荣、斯人乃诚、其衷无不义也、",
      "19": "摩西非以律授尔乎、第尔中无一行律者、何为欲杀我耶、",
      "20": "众曰、尔患鬼矣、谁欲杀尔、",
      "21": "耶稣曰、我曾行一事、尔皆奇之、",
      "22": "夫摩西授尔割礼、然非由摩西、乃由列祖、故安息日、尔行割于人、",
      "23": "人于安息日受割、免违摩西之律、而我于安息日使人痊愈、尔遂怒我乎、",
      "24": "勿鞫以貌、惟鞫以义、○",
      "25": "耶路撒冷人有云、此非众所欲杀者乎、",
      "26": "今彼侃侃而谈、无与之言者、有司诚知其为基督乎、",
      "27": "然我侪知斯人所自、而基督至、无知其所自者、",
      "28": "故耶稣于殿训诲、呼曰、尔知我、亦知我所自、我非擅至、遣我者乃真、尔不知之、",
      "29": "惟我知之、以我由之而来、而彼遣我也、",
      "30": "众遂欲执之、但无着手者、以其时未至也、",
      "31": "众中多信之、曰、基督至、其行异迹、多于斯人乎、",
      "32": "法利赛人闻众议如此、遂与祭司诸长遣役执之、",
      "33": "耶稣曰、我犹暂偕尔、后归遣我者、",
      "34": "尔将寻我不遇、我所在、尔弗能至、",
      "35": "犹太人相语曰、彼将何往、使我不遇耶、岂往散处于希利尼人中者、而训希利尼人乎、",
      "36": "其言寻我不遇、我所在、尔弗能至、是何言欤、○",
      "37": "于节之末日、即大日也、耶稣立而呼曰、人若渴、宜就我饮、",
      "38": "信我者、如经所言、将有活水之川、由其腹而流焉、",
      "39": "耶稣此言、指信之者将受之圣神、盖圣神尚未降、因耶稣未荣也、",
      "40": "众闻斯言、或曰、是诚彼先知也、",
      "41": "或曰、是乃基督、或曰、基督岂出自加利利乎、",
      "42": "经不云、基督出于大卫之裔、自伯利恒、即大卫所居之乡乎、",
      "43": "众遂因之纷争、",
      "44": "中有欲执之者、但无人着手耳、○",
      "45": "役复祭司诸长、及法利赛人、佥曰、何不曳之来乎、",
      "46": "对曰、从未有人若是而言也、",
      "47": "法利赛人曰、尔亦为所惑乎、",
      "48": "有司与法利赛人、有信之者乎、",
      "49": "但此众不识律、见诅矣、",
      "50": "中有尼哥底母、即昔诣耶稣者、谓之曰、",
      "51": "未听其言、不识其所为、而鞫之、岂我律乎、",
      "52": "众曰、尔亦出自加利利乎、可考而知、无先知自加利利起也、○"
    },
    "8": {
      "1": "耶稣往橄榄山、",
      "2": "昧爽返于殿、民咸就之、乃坐而训焉、",
      "3": "士子与法利赛人、曳一行淫时见执之妇、置于中、",
      "4": "谓耶稣曰、夫子、此妇适行淫时见执、",
      "5": "若是之妇、摩西律命以石击之、尔意云何、",
      "6": "此言乃试耶稣、欲得所以讼之、耶稣鞠躬以指画地、",
      "7": "众问不已、耶稣起曰、尔中无罪者、可先以石击之、",
      "8": "复鞠躬画地、",
      "9": "众闻之、自长至幼、一一皆出、惟遗耶稣、妇犹立于前、",
      "10": "耶稣起、谓之曰、妇欤、其人安在、无罪尔者乎、",
      "11": "妇曰、主、无之、曰、我亦不尔罪、去之、勿再犯也、○",
      "12": "耶稣复语众曰、我乃世之光、从我者、不行于暗、必有维生之光、",
      "13": "法利赛人曰、尔自证、其证非真、",
      "14": "耶稣曰、我虽自证、其证乃真、盖我自知何来何往、而尔不知也、",
      "15": "尔以貌判人、我弗判也、",
      "16": "设我判之、其判乃真、以我非独在、乃偕遣我之父也、",
      "17": "尔律载云、二人之证为真、",
      "18": "我自证、遣我之父亦证焉、",
      "19": "众曰、尔父安在、耶稣曰、尔不识我、亦不识我父、若识我、亦必识我父矣、",
      "20": "此乃耶稣训于殿、在库前所言、无人执之、以其时未至也、○",
      "21": "耶稣又曰、我往矣、尔将寻我、而必死于尔罪、我往之所、尔不能至、",
      "22": "犹太人曰、其言我往之所、尔不能至、得毋自戕乎、",
      "23": "耶稣曰、尔属下、我属上、尔属斯世、我非属斯世、",
      "24": "故曰、尔必死于尔罪、若不信我之为彼、或指耶和华而言即自有者之意则死于尔罪必矣、",
      "25": "众曰、尔为谁、曰、即我自始所言于尔者、",
      "26": "我有多端议尔、判尔、惟遣我者乃真、我以闻于彼者、语于世也、",
      "27": "众不知其指父而言、",
      "28": "耶稣曰、尔举人子时、将知我之为彼、非自擅而行、乃依父训我者言之耳、",
      "29": "遣我者偕我、不遣我独在、以我常行其所悦也、",
      "30": "耶稣言此、人多信之、○",
      "31": "遂谓信己之犹太人曰、尔若恒于我道、则诚我徒也、",
      "32": "尔将识真理、而真理将释尔、",
      "33": "众曰、我侪亚伯拉罕之裔、从未为人奴、何释之云、",
      "34": "曰、我诚语汝、凡干罪者、即罪之奴、",
      "35": "夫奴不永居于家、而子永居焉、",
      "36": "若子释尔、则诚释矣、",
      "37": "我知尔为亚伯拉罕之裔、然尔欲杀我、因我道不容于尔衷也、",
      "38": "我所见于我父、我即言之、尔所闻于尔父、尔即行之、",
      "39": "众曰、亚伯拉罕乃我父也、耶稣曰、尔若亚伯拉罕之子、必行亚伯拉罕之行矣、",
      "40": "我以闻于上帝之真理语尔、而尔今欲杀我、此非亚伯拉罕所行也、",
      "41": "尔行尔父之行耳、众曰、我非由淫而生、我有一父、即上帝也、",
      "42": "耶稣曰、若上帝为尔父、则必爱我、盖我出自上帝、非自擅而至、乃上帝所遣、",
      "43": "尔何不达我言乎、不能听我道故也、",
      "44": "尔由尔父、即魔也、尔父之欲、尔欲行之、彼自始为杀人者、不立于真理、以其衷无真理也、其言诳、乃由己而言、盖彼为诳者、且为诳者之父、",
      "45": "尔不信我、以我言真理也、",
      "46": "尔中谁以罪拟我乎、我言真理、尔何不信我耶、",
      "47": "由上帝者、听上帝之言、尔非由上帝、故弗听也、",
      "48": "犹太人曰、我言尔为撒玛利亚人、且患鬼、岂不然乎、",
      "49": "耶稣曰、我非患鬼、乃尊我父、而尔侮我耳、",
      "50": "我不求己荣、有一求我荣者、且行鞫焉、",
      "51": "我诚语汝、人守我道、永不见死、",
      "52": "犹太人曰、今我知尔患鬼、亚伯拉罕死、诸先知亦死、而尔曰人守我道、永不见死、",
      "53": "尔岂大于我父亚伯拉罕乎、彼已死、诸先知亦死、尔自居何等耶、",
      "54": "耶稣曰、我若自荣、我荣则无矣、荣我者乃我父、即尔所言尔之上帝也、",
      "55": "尔未尝识之、而我识之、若云不识、则诳如尔矣、惟我识之、而守其道、",
      "56": "尔父亚伯拉罕欣然冀见我之日、见之则喜、",
      "57": "犹太人曰、尔年未五旬、岂见亚伯拉罕乎、",
      "58": "耶稣曰、我诚语汝、未有亚伯拉罕之先、即有我矣、",
      "59": "众取石欲击之、耶稣潜而出殿、"
    },
    "9": {
      "1": "耶稣行时、见有生而瞽者、",
      "2": "门徒问曰、夫子、斯人生而瞽、谁获罪欤、斯人乎、抑其父母乎、",
      "3": "耶稣曰、非斯人获罪、亦非其父母、惟于彼以显上帝作为耳、",
      "4": "时尚昼、我侪必行遣我者之行、夜至、则无人能行矣、",
      "5": "我在世、乃世之光、",
      "6": "言竟、则唾于地、以唾和泥、涂瞽者之目、",
      "7": "谓之曰、往洗于西罗亚池、西罗亚译即奉遣也、其人往洗之、得见而反、",
      "8": "邻人与素见其为乞者曰、此非坐而乞者乎、",
      "9": "或曰、然、或曰、否、似之耳、其人曰、我是也、",
      "10": "众曰、尔目何以启、",
      "11": "曰、有耶稣者、和泥涂我目、令我洗于西罗亚池、我往洗之、即明矣、",
      "12": "众曰、其人安在、曰、不知也、○",
      "13": "众引素瞽者诣法利赛人、",
      "14": "耶稣和泥启其目之日、乃安息日也、",
      "15": "法利赛人亦问其何以得明、对曰、彼置泥于我目、我洗而明也、",
      "16": "法利赛人有曰、斯人不守安息日、非由上帝也、或曰、罪人何能行如是异迹乎、众遂分党、",
      "17": "复谓瞽者曰、彼既启尔目、尔谓其为何如人、曰、先知也、",
      "18": "犹太人不信其素为瞽而复明、遂呼其父母、",
      "19": "问曰、此乃尔子、尔言生而瞽者乎、今何以得见耶、",
      "20": "其父母曰、彼为我子、生而瞽者、我所知也、",
      "21": "但今何以得见、我则不知、谁启其目、我亦不知、彼长矣、可问之、将自言也、",
      "22": "父母言此、惧犹太人也、因犹太人约定、有认耶稣为基督者、必出之于会堂、",
      "23": "故其父母曰、彼长矣、可问之、",
      "24": "其曹又呼素瞽者曰、尔宜归荣上帝、我知斯人乃罪人也、",
      "25": "曰、其为罪人与否、我不知也、惟知一事、即我昔瞽今见耳、",
      "26": "众问之曰、彼于尔何为、如何启尔目、",
      "27": "曰、我已告尔、尔弗听、何复欲听之、尔亦欲为其徒乎、",
      "28": "众诟之曰、尔乃其徒、我侪摩西徒也、",
      "29": "上帝谕摩西、我侪知之、但不知斯人奚自、",
      "30": "曰、斯亦奇矣、彼启我目、而尔不知其奚自耶、",
      "31": "我知上帝不听罪人、惟崇拜上帝而行其旨者、乃听之、",
      "32": "伊古以来、未闻有启生而瞽者之目也、",
      "33": "斯人若非由上帝、则无能为也、",
      "34": "众曰、尔通体生于罪中、反教我乎、遂逐之、○",
      "35": "耶稣闻其见逐、遇之、曰、尔信上帝子乎、",
      "36": "曰、主、彼为谁、俾我信之、",
      "37": "耶稣曰、尔已见之、与尔言者是也、",
      "38": "曰、主、我信矣、遂拜之、",
      "39": "耶稣曰、我为鞫入世、使不见者得见、而见者反瞽也、",
      "40": "同在之法利赛人问之曰、我侪亦瞽乎、",
      "41": "耶稣曰、尔若瞽、则无罪、今云我见、尔罪尚在焉、"
    },
    "10": {
      "1": "我诚语汝、入羊牢不由其门、而逾自他处者、窃也、盗也、",
      "2": "由门入者、羊牧也、",
      "3": "司门者为之启、羊听其声、遂以名呼其羊、引之出、",
      "4": "既悉出之、则先之行、羊从之、以识其声也、",
      "5": "不从他人而避之、不识其声也、",
      "6": "耶稣以斯喻语之、众不知其云何、○",
      "7": "故耶稣又曰、我诚语汝、我即羊之门、",
      "8": "凡先我来者、窃也、盗也、羊弗之听、",
      "9": "我即门也、由我入者、必得救、且出入而得刍、",
      "10": "窃者至、无非以窃、以杀、以灭、我至、乃使之有生、且有余裕焉、",
      "11": "我乃善牧、善牧者为羊舍生、",
      "12": "佣者、非牧也、羊非己有、见狼至、则弃而逃、狼攫而散之、",
      "13": "佣者之逃、以其为佣、不顾羊耳、",
      "14": "我乃善牧、我识属己者、属己者亦识我、",
      "15": "犹父识我、我识父然、我且为羊舍生、",
      "16": "我别有羊、非属此牢者、亦必引之、彼将听我声、则为一群一牧矣、",
      "17": "父爱我、以我舍生、俾复取之、",
      "18": "我生无夺之者、乃我自舍之也、我有权舍之、亦有权复之、斯命我已受于我父矣、○",
      "19": "犹太人缘此复分党、",
      "20": "多云、彼凭于鬼而狂、胡为听之、",
      "21": "或云、此非凭于鬼者之言、鬼能启瞽者之目乎、○",
      "22": "值耶路撒冷之修殿节、冬时也、",
      "23": "耶稣在殿、步于所罗门之廊、",
      "24": "犹太人环而语之曰、尔令我犹豫、至几何时乎、尔若基督、明以告我、",
      "25": "耶稣曰、我曾告尔、而尔弗信、我以父名而行者证我矣、",
      "26": "但尔弗信、以尔非我羊也、",
      "27": "我羊听我声、我识之、而羊从我、",
      "28": "我亦予之永生、终弗沦亡、无能夺之于我手、",
      "29": "我父即以羊予我者、大于万有、无能夺之于父手、",
      "30": "我与父一也、",
      "31": "犹太人复取石欲击之、",
      "32": "耶稣曰、我由父多以善行示尔、尔因何行、以石击我乎、",
      "33": "犹太人曰、石击尔者、非为善行、乃为僭妄、以尔人也、而自以为上帝也、",
      "34": "耶稣曰、尔律不载云、我言尔曹为神乎、",
      "35": "夫经不能废也、既称承上帝道者为神、",
      "36": "则父以为圣、而遣入世者、自谓上帝子、僭妄云乎哉、",
      "37": "若我不行我父之行、则勿信我、",
      "38": "若行之、虽不信我、宜信其行、俾尔知而且明、父在我中、我在父中也、",
      "39": "众又欲执之、乃脱其手而去、○",
      "40": "复往约但外、至约翰初施洗之处居焉、",
      "41": "人多就之、曰、约翰未行异迹、其所指斯人而言者皆真也、",
      "42": "在彼信之者众、"
    },
    "11": {
      "1": "有病者拉撒路、居伯大尼、即马利亚与其姊妹马大之村、",
      "2": "此马利亚、乃昔以膏膏主、以发拭其足者、病者拉撒路、其兄弟也、",
      "3": "姊妹遣人告耶稣曰、主、尔所爱者病矣、",
      "4": "耶稣闻之曰、此病不至死、乃为上帝之荣、俾上帝子以是而荣也、",
      "5": "马大姊妹、并拉撒路、皆耶稣所爱者、",
      "6": "既闻其病、于所居之处仍留二日、",
      "7": "后谓门徒曰、我侪可复往犹太、",
      "8": "门徒曰、夫子、犹太人方欲以石击尔、尔尚复往乎、",
      "9": "耶稣曰、昼非六时乎、人昼行不蹶、因见此世之光、",
      "10": "夜行则蹶、以其无光也、",
      "11": "言竟、又曰、我侪之友拉撒路寝矣、我往寤之、",
      "12": "门徒曰、主、寝则将愈矣、",
      "13": "耶稣此言、乃指其死、门徒意其谓安寝也、",
      "14": "耶稣遂明告之曰、拉撒路死矣、",
      "15": "我未在彼、则为尔喜、致尔信也、虽然、我侪往就之、",
      "16": "多马称低土马者、谓同人曰、我侪亦往、与之偕亡、○",
      "17": "耶稣至、知拉撒路葬已四日矣、",
      "18": "伯大尼近耶路撒冷、相去约六里、",
      "19": "犹太人多就马大马利亚、为其兄弟而唁之、",
      "20": "马大闻耶稣至、出迓之、马利亚仍坐于室、",
      "21": "马大谓耶稣曰、主若在此、我兄弟不死矣、",
      "22": "今我知尔凡求于上帝者、莫不赐尔、",
      "23": "耶稣曰、尔兄弟将复起、",
      "24": "马大曰、我知末日复起时、彼亦复起、",
      "25": "耶稣曰、复起者我也、生者亦我、信我者、虽死必生、",
      "26": "生而信我者、永不死、尔信斯乎、",
      "27": "马大曰、主、然也、我已信尔为基督、即上帝子、当入世者、",
      "28": "言竟、乃归、潜呼其姊妹马利亚曰、师至、呼尔、",
      "29": "马利亚闻之、亟起就之、",
      "30": "时、耶稣未入村、犹在马大迓之之所、",
      "31": "偕马利亚在室、而唁之之犹太人、见其亟起而出、则从之、意其往墓而哭也、",
      "32": "马利亚至、见耶稣、伏其足下、曰、主若在此、我兄弟不死矣、",
      "33": "耶稣见其哭、又见偕来之犹太人亦哭、心恚而伤、",
      "34": "曰、葬于何处、曰、主来观之、",
      "35": "耶稣泣焉、",
      "36": "犹太人曰、其爱斯人何如也、",
      "37": "或曰、彼曾启瞽者之目、不能使斯人不死乎、",
      "38": "耶稣复恚于衷、至墓、墓乃洞、上置石焉、",
      "39": "耶稣曰、去其石、死者之姊妹马大曰、主、今已臭矣、盖四日也、",
      "40": "耶稣曰、我不语汝云、尔若信、将见上帝之荣乎、",
      "41": "众遂去石、耶稣仰目曰、父欤、尔既听我、我谢尔、",
      "42": "我知尔恒听我、但我言此、乃为环立之众、俾其信尔遣我也、",
      "43": "言毕、大声呼曰、拉撒路出、",
      "44": "死者即出、手足束布、面裹巾、耶稣谓众曰、解之使行、○",
      "45": "就马利亚之犹太人、见耶稣所行、多信之、",
      "46": "但有以其所行、往告法利赛人者、○",
      "47": "于是祭司诸长与法利赛人集会曰、斯人多行异迹、我侪若何、",
      "48": "若容其如是、众将信之、罗马人必至、夺我土地人民矣、",
      "49": "中有该亚法者、是年为大祭司、语众曰、尔无所知也、",
      "50": "独不思一人为众死、俾举国弗亡、乃尔曹之益也、",
      "51": "其言非由乎己、乃是年适为大祭司、豫言耶稣将为斯民死也、",
      "52": "且不祇为斯民、又使上帝散处之子民、会归于一也、",
      "53": "自是而后、众议杀之、○",
      "54": "故耶稣不复显行于犹太人中、去彼而往近野之地、至一邑、名以法莲、偕门徒居之、",
      "55": "犹太人逾越节伊迩、多有自乡上耶路撒冷者、于节前自洁也、",
      "56": "众寻耶稣、立于殿相语曰、尔意若何、彼不赴节乎、",
      "57": "祭司诸长与法利赛人、曾出谕曰、若有知其所在者、宜报焉、俾得执之、"
    },
    "12": {
      "1": "逾越节前六日、耶稣至伯大尼、即使拉撒路自死复起之所、",
      "2": "在彼或为之具飧、马大供事、拉撒路为同席者之一、",
      "3": "马利亚以至纯至贵那达膏一斤、膏耶稣足、以发拭之、膏香满室、",
      "4": "门徒之一、即将卖耶稣之加略人犹大曰、",
      "5": "何不以此膏鬻金三十、以济贫乎、",
      "6": "此言非顾贫、乃因其为窃、且职橐而取所贮耳、",
      "7": "耶稣曰、听之、俾存之俟我葬日、",
      "8": "盖尔恒有贫者偕、不恒有我也、○",
      "9": "犹太众庶、知耶稣在彼、则至、不独为耶稣、亦欲见其自死而起之拉撒路、",
      "10": "祭司诸长相议、欲并拉撒路而杀之、",
      "11": "盖犹太人多因之信耶稣也、○",
      "12": "翌日、赴节者甚众、耶稣将至耶路撒冷、",
      "13": "取棕枝出迎、呼曰、和散那、奉主名来者之以色列王、宜颂也、",
      "14": "耶稣遇小驴乘之、如记所云、",
      "15": "锡安女勿惧、尔王来矣、乘驴驹也、",
      "16": "门徒初不明此、至耶稣荣时、方忆斯事经已载之、而众果行之也、",
      "17": "耶稣呼拉撒路出墓、俾其自死而起、所偕之众为证、",
      "18": "众往迎之、闻其行斯异迹故也、",
      "19": "法利赛人相语曰、尔谋一无所济、举世皆从之矣、○",
      "20": "当节期往拜者、中有希利尼数人、",
      "21": "就加利利伯赛大人腓力曰、主、我侪欲见耶稣、",
      "22": "腓力往告安得烈、安得烈与腓力告耶稣、",
      "23": "耶稣曰、人子荣时至矣、",
      "24": "我诚语汝、麦粒弗落于地而死、独存而已、死则结实繁矣、",
      "25": "爱其生者丧之、不爱其生于斯世者、将保之至永生、",
      "26": "人役于我、则当从我、我所在、我役亦将在焉、役于我者、我父将贵之、",
      "27": "今我心忧忡、将何言乎、父欤、拯我免于斯时、然我为此而至斯时也、",
      "28": "父欤、愿尔荣尔名、时、自天有声云、我既荣之、将再荣之、",
      "29": "旁立之众闻之、曰、雷也、或曰、天使与之言也、",
      "30": "耶稣曰、斯声之来、非为我、乃为尔曹、",
      "31": "今此世见鞫、此世之君见逐矣、",
      "32": "我若见举离地、将引众就我矣、",
      "33": "耶稣此言、乃示其将死之状也、",
      "34": "众曰、我闻律云、基督永存、尔何言人子将见举乎、此人子谁耶、",
      "35": "耶稣曰、光在尔中暂耳、有光则宜行、免暗及尔、行于暗者、不知所往矣、",
      "36": "尔尚有光、宜信之、致成为光之子也、○",
      "37": "耶稣言竟、遂往而隐、虽多行异迹于众前、而人犹不之信、",
      "38": "以应先知以赛亚之言云、主欤、我所宣传、信者谁乎、主之臂力、显于谁乎、",
      "39": "众所以不能信者、盖以赛亚又云、",
      "40": "主瞽其目、顽其心、恐其目见心悟、转移而我医之、",
      "41": "以赛亚之言、因见其荣、而论及之也、",
      "42": "然有司多信之、以法利赛人故、不承认之、恐见逐于会堂、",
      "43": "盖好人之荣、过于上帝之荣也、○",
      "44": "耶稣呼曰、信我者、非信我、乃信遣我者、",
      "45": "且见我、即见遣我者也、",
      "46": "我乃光、临于世、俾信者弗居于暗、",
      "47": "闻我言而不守者、我不之鞫、盖我来非以鞫世、乃以救世耳、",
      "48": "人拒我、弗纳我言、有鞫之者、即我所言之道、将鞫之于末日也、",
      "49": "我未尝由己而言、乃遣我之父、以所当言、所当语者命我也、",
      "50": "我知其命乃永生、故我所言、乃依父语我者言之、"
    },
    "13": {
      "1": "逾越节前、耶稣知离世归父时至、既爱在世之属己者、终亦爱之、",
      "2": "席间、魔既以卖耶稣之意、置于西门子加略人犹大之心、",
      "3": "耶稣知父已畀万物于其手、且知其出于上帝、归于上帝、",
      "4": "遂离席解衣、取巾自束、",
      "5": "注水于盘、濯门徒足、以所束之巾拭之、",
      "6": "比及西门彼得、彼得曰、主、濯我足乎、",
      "7": "耶稣曰、我所为者、尔今不识、后则知之、",
      "8": "彼得曰、尔终毋濯我足、曰、我不尔濯、尔则与我无与、",
      "9": "西门彼得曰、主、不止我足、即我手与首、亦然、",
      "10": "耶稣曰、既浴者、祇须濯足、则全洁矣、尔曹乃洁、但不尽然耳、",
      "11": "盖耶稣知将卖己者为谁、故曰、不尽洁也、○",
      "12": "濯毕、衣而复坐、曰、我所行者、尔知之乎、",
      "13": "尔称我为师、为主、尔之言然、盖我是也、",
      "14": "我为主、为师、犹濯尔足、则尔曹亦宜相濯足也、",
      "15": "盖我以模楷示尔、使尔如我所行而行焉、",
      "16": "我诚语汝、仆不大于主、使者不大于使之者、",
      "17": "尔若知此而行之、则福矣、",
      "18": "我言非概指尔众、我所选者我知之、但使经得验、同我食饼者、举踵敌我也、",
      "19": "今事未成、我先告尔、俾及既成、可信我为基督、",
      "20": "我诚语汝、接我所遣者、即接我、接我者、即接遣我者也、○",
      "21": "耶稣言此、心则忧忡、证曰、我诚语汝、尔中一人将卖我矣、",
      "22": "门徒相视、不知所言者谁、",
      "23": "有一为耶稣所爱者、适倚其怀、",
      "24": "西门彼得颔示之、盖谓告我侪所言者谁也、",
      "25": "乃依耶稣胸问曰、主、谁欤、",
      "26": "耶稣曰、我濡片食而予之者是也、遂濡片食、予西门子加略人犹大、",
      "27": "犹大受片食后、撒但入之、耶稣语之曰、尔所为者速为之、",
      "28": "同席者、无人知其何以言此、",
      "29": "或意因犹大职橐、使市节筵所需、抑使济贫也、",
      "30": "犹大受片食亟出、时已夜矣、○",
      "31": "既出、耶稣曰、今也人子荣、上帝亦因之而荣、",
      "32": "上帝将于己荣之、且速荣之、",
      "33": "小子乎、我尚暂偕尔、尔将寻我、昔我语犹太人、我所往、尔不能至、今亦如是语尔也、",
      "34": "我以新诫予尔、令尔相爱、如我爱尔、尔亦相爱也、",
      "35": "尔若相爱、则人皆识尔为我徒也、○",
      "36": "西门彼得曰、主何往、耶稣曰、我所往、尔今不能从、后将从之、",
      "37": "彼得曰、主、今何不能从尔乎、我欲为尔捐生、",
      "38": "耶稣曰、尔为我捐生乎、我诚语汝、鸡尚未鸣、尔将三言不识我矣、"
    },
    "14": {
      "1": "尔心勿忧、既信上帝、亦宜信我、",
      "2": "我父家多第宅、否则我必先告尔、我往、乃备尔所居耳、",
      "3": "若往备之、则复来接尔归我、我所在、尔亦在焉、",
      "4": "我所往、尔知其途、",
      "5": "多马曰、主、尔所往、我且不知、焉知其途乎、",
      "6": "耶稣曰、我即途也、诚也、生也、非由我、则无人诣父、",
      "7": "尔若识我、则亦识我父、今而后尔识之、且曾见之、",
      "8": "腓力曰、主、以父示我侪、足矣、",
      "9": "耶稣曰、腓力、我偕尔如是之久、尔犹不识我乎、见我即见父、尔何言以父示我耶、",
      "10": "我在父中、父在我中、尔弗信乎、我语尔者、非由己而言、乃恒在我中之父行厥行也、",
      "11": "我在父中、父在我中、尔宜信之、否则以所行者信我、",
      "12": "我诚语汝、信我者将行我之行、且行大于斯者、以我归父也、",
      "13": "尔以我名求者、我必成之、俾父以子而荣、",
      "14": "尔以我名求于我者、我必成之、",
      "15": "尔若爱我、必守我诫、",
      "16": "我将求父、父必别以保惠师予尔、使之永偕尔也、",
      "17": "即真理之神、世不能纳、以弗之见、且弗之识、惟尔识之、以其恒偕尔、且将在尔衷、",
      "18": "我不遗尔为孤子、我必就尔、",
      "19": "顷之、世不复见我、惟尔见我、以我生、尔亦必生、",
      "20": "是时也、尔将知我在父中、尔在我中、我在尔中、",
      "21": "有我诫而守之者、即爱我、爱我者、必见爱于我父、我亦爱之、且以己显示之、",
      "22": "有犹大者、非加略之犹大、曰、主、显示我侪、而不显示于世何也、",
      "23": "耶稣曰、人若爱我、必守我道、我父必爱之、我侪就而偕居焉、",
      "24": "不爱我者、不守我道、尔所闻者非我道、乃遣我之父之道也、○",
      "25": "我偕尔居时、言此于尔、",
      "26": "惟保惠师、即父因我名将遣之圣神、必以万事训尔、且令尔悉忆我所语尔者、",
      "27": "我遗尔以安、以我之安予尔、我所予、非如世所予、尔心勿忧、勿惧、",
      "28": "尔尝闻我云、我往而复就尔、尔若爱我、则以我归父而喜、以父大于我也、",
      "29": "今事未成、我先告尔、俾及既成、尔可信之、",
      "30": "此后、我与尔无多言、盖此世之君将至、彼于我无与也、",
      "31": "但使世知我爱父、循父所命而行焉、起、我侪其去此、"
    },
    "15": {
      "1": "我为真葡萄树、我父为场师、",
      "2": "凡在我之枝、而不实者、则去之、实则洁之、使实尤繁也、",
      "3": "今尔曹因我语尔之言而洁矣、",
      "4": "尔宜恒在我中、我亦在尔中、若枝不恒在树、不能自实、尔不恒在我、亦然、",
      "5": "我为葡萄树、尔为枝、恒在我中、我亦在彼中者、则结实孔繁、盖外乎我、尔无能为也、",
      "6": "不恒在我者、犹枝见弃而槁、人拾而投于火焚之、",
      "7": "若尔恒在我中、我言恒在尔中、凡尔所欲、求则成之、",
      "8": "尔结实孔繁、我父于此而荣、而尔乃为我徒也、",
      "9": "如父爱我、我亦爱尔、尔宜恒在我之爱中、",
      "10": "尔守我诫、则恒在我爱、如我守父诫、而恒在其爱矣、",
      "11": "我以是语尔、俾我之喜在尔中、俾尔之喜得盈也、",
      "12": "尔宜相爱、如我爱尔、此我诫也、",
      "13": "人为友捐生、爱莫大于此者、",
      "14": "尔若行我所命、即我友也、",
      "15": "今而后我不谓尔为仆、盖仆不知其主所行、乃谓尔为友、因所闻于父者、已悉示尔、",
      "16": "非尔选我、乃我选尔立尔、俾尔往而结实、且俾尔实恒存、致尔以我名求父者、父则赐尔、",
      "17": "我以此命尔、使尔相爱、",
      "18": "世若恶尔、尔知其先已恶我、",
      "19": "尔若属世、世必爱属己者、尔非属世、乃我选尔出乎世、故世恶尔焉、",
      "20": "宜忆我言云、仆不大于主、人若窘逐我、亦将窘逐尔、若守我言、亦将守尔言矣、",
      "21": "人将因我名悉以是加尔、不识遣我者故也、",
      "22": "若我未来诲之、彼则无罪、今其罪无可诿矣、",
      "23": "恶我者、亦恶我父、",
      "24": "我若未于其中行人所未行者、彼则无罪、今彼于我及父、且见且恶矣、",
      "25": "此乃应其律所载云、彼无故恶我也、",
      "26": "但我自父将遣于尔之保惠师、即出于父真理之神、既至、必为我证、",
      "27": "尔亦为证、以尔自始偕我也、"
    },
    "16": {
      "1": "我以此语尔、免尔倾覆、",
      "2": "人将逐尔出会、且时将至、杀尔者、自以为事上帝也、",
      "3": "如是、因其未识父与我也、",
      "4": "我以是语尔、时至、俾尔忆及我尝言之、初未以此语尔者、以我偕尔也、",
      "5": "我今归于遣我者、尔中无人问我何往、",
      "6": "第因我以是语尔、忧充尔心矣、",
      "7": "然我以诚语尔、我往、则益尔、不往、保惠师弗来、往则遣之就尔、",
      "8": "至则以罪、以义、以鞫、使世自讼、",
      "9": "以罪、因其弗信我、",
      "10": "以义、因我归父、尔不复见我、",
      "11": "以鞫、因斯世之君见鞫也、",
      "12": "我尚有多端语尔、但尔今弗克胜之、",
      "13": "迨真理之神至、将导尔悉明真理、盖彼非由己而言、乃言其所闻、且以将来者示尔、",
      "14": "彼将荣我、盖以取于我者示尔也、",
      "15": "凡父所有者、即我有、故曰、以取于我者示尔也、",
      "16": "顷之、尔不见我、又顷之、尔复见我、",
      "17": "其徒或相语曰、彼云、顷之不见我、又顷之复见我、且云、因我归父、此言何也、",
      "18": "又曰、顷之云者、何也、我不知其所谓也、",
      "19": "耶稣知其欲问、遂曰、我言顷之尔不见我、又顷之尔复见我、尔以此相诘乎、",
      "20": "我诚语汝、尔将哭而哀、世将喜、尔将忧、然尔忧必易为乐也、",
      "21": "妇临产则忧、因其期至、既诞、不复忆其苦、喜有人生于世也、",
      "22": "如是尔今有忧、然我复见尔、尔心将喜、且尔之喜、无人夺之、",
      "23": "其时、尔无所问于我、我诚语汝、尔若有求于父、父将以我名赐尔、",
      "24": "尔未尝以我名而求、求则必得、致尔之乐盈焉、○",
      "25": "凡此、我曾以喻语尔、时至、我不复以喻语尔、乃以父明示于尔、",
      "26": "其时、尔将以我名而求、我不曰、我将为尔祈父、",
      "27": "盖父自爱尔、以尔爱我、且信我出于父也、",
      "28": "我出于父而临世、复离世而归父、",
      "29": "门徒曰、今尔明言、不以喻矣、",
      "30": "我今知尔乃无不知、无须人问、是以信尔自上帝出也、",
      "31": "耶稣曰、今尔信乎、",
      "32": "时将至、且已至矣、尔将离散、各归其所、遗我独在、然我非独在、父偕我也、",
      "33": "我以此语尔、俾尔于我而安、尔在世有难、然当毅然、我已胜世矣、"
    },
    "17": {
      "1": "耶稣言竟、举目仰天曰、父欤、时至矣、祈荣尔子、致子荣尔、",
      "2": "如尔予子以权、以治凡有血气者、俾子以永生予尔所予之者、",
      "3": "永生也者、识尔为唯一之真上帝、与尔所遣之耶稣基督也、",
      "4": "我已荣尔于地、尔所委我行者、我已成之矣、",
      "5": "父欤、今使我与尔偕荣、即创世之先、与尔共有之荣也、",
      "6": "尔自世予我之人、我已以尔名示之、彼原属尔、尔以予我、而彼已守尔道也、",
      "7": "今彼知尔所予我者、悉由于尔、",
      "8": "盖尔授我之言、我授于彼、而彼受之、知我诚由尔出、且信尔遣我也、",
      "9": "我为彼祈、不为世祈、惟为尔所予我者、以其属尔也、",
      "10": "凡属我者属尔、属尔者属我、我于彼而荣矣、",
      "11": "今而后、我不在世、彼在世、我归尔、圣父欤、尔所予我者、祈于尔名保之、俾其为一、如尔我然、",
      "12": "我偕彼之时、曾于尔所予我之名保之、且守之、中无所亡、惟沦亡之子耳、以应经言也、",
      "13": "今我归尔、而言此于世、致我之乐盈于彼焉、",
      "14": "我以尔道授之、而世恶之、以其不属世、如我不属世然、",
      "15": "我非祈尔取之离世、乃保之脱恶也、",
      "16": "彼不属世、如我不属世然、",
      "17": "祈尔圣之以真理、尔道乃真理也、",
      "18": "尔遣我入世、我亦遣彼入世、",
      "19": "我为彼而圣、使彼亦以真理而圣、",
      "20": "我不仅为彼祈、亦为因其言而信我者祈、",
      "21": "使皆为一、如父在我中、我在父中、使彼亦在我侪中、令世信尔遣我也、",
      "22": "尔予我之荣、我已予彼、使之为一、如尔我为一然、",
      "23": "我于彼中、尔于我中、使之成全于一、致世知尔遣我、且爱彼如爱我焉、",
      "24": "父欤、尔所予我者、愿于我所在、彼亦偕在、见尔赐我之荣、盖创世之先、尔已爱我矣、",
      "25": "义哉父乎、世弗尔知、惟我知尔、斯人亦知尔遣我也、",
      "26": "我既以尔名示之、又将示之、致尔爱我之爱在彼中、我亦在彼中矣、"
    },
    "18": {
      "1": "耶稣言竟、偕门徒出、越汲沦溪、有一园、入焉、",
      "2": "卖耶稣之犹大、亦识其处、因耶稣偕门徒屡集于彼也、",
      "3": "犹大率卒一队、与祭司诸长法利赛人之隶、以炬、以灯、以械而至、",
      "4": "耶稣知事将及己、出而问曰、尔谁寻耶、",
      "5": "曰、拿撒勒人耶稣、耶稣曰、我是也、卖之之犹大、亦偕众而立、",
      "6": "耶稣一言我是、众退却而仆地、",
      "7": "耶稣复问曰、尔谁寻耶、曰、拿撒勒人耶稣、",
      "8": "耶稣曰、已告尔我是矣、若寻我、则容斯众去、",
      "9": "是为验其前言云、尔予我者、未亡其一也、",
      "10": "西门彼得拔佩刀、击大祭司之仆、削其右耳、仆名马勒古、",
      "11": "耶稣语彼得曰、韬尔刀、父予我之杯、我不饮乎、○",
      "12": "于是队卒与千夫长、及犹太人之隶、执耶稣系之、",
      "13": "先曳至亚那乃是岁大祭司该亚法之妻父也、",
      "14": "该亚法者、即曾与犹太人议云、一人代民死、乃有益者也、○",
      "15": "西门彼得从耶稣、又一门徒从之、乃素为大祭司所识者、同入大祭司院、",
      "16": "彼得立于门外、大祭司所识之门徒、出语司门之婢、引彼得入、",
      "17": "婢谓彼得曰、尔亦斯人之徒乎、曰、非也、",
      "18": "众仆与隶、因寒炽岸、立而向火、彼得亦偕之向火、○",
      "19": "大祭司以其门徒与训诲诘耶稣、",
      "20": "耶稣曰、我明言于世、恒训于会堂及殿、即犹太人恒集之处、隐中则无所言、",
      "21": "胡为问我、可问闻于我者、我与之言何、彼皆知也、",
      "22": "耶稣言此、旁立一隶批之、曰、尔若是对大祭司乎、",
      "23": "耶稣曰、我言若非、可证其非、若是、何批我耶、",
      "24": "亚那解之至大祭司该亚法、仍系焉、○",
      "25": "西门彼得立而向火、或谓之曰、尔亦其徒乎、彼得弗承、曰、非也、",
      "26": "有大祭司之仆、即彼得削其耳者之戚属、曰、我非见尔偕彼于园乎、",
      "27": "彼得复不承、鸡即鸣矣、○",
      "28": "平旦、众曳耶稣、自该亚法至公廨、众弗入、以免受污、不得食逾越节筵也、",
      "29": "彼拉多出、谓众曰、以何事讼斯人乎、",
      "30": "对曰、彼若非行恶者、我侪则不付于尔矣、",
      "31": "彼拉多曰、尔自取之、依尔律鞫之、犹太人曰、我侪杀人、不合于律、",
      "32": "此乃验耶稣所言、示其将如何而死也、○",
      "33": "彼拉多复入公廨、召耶稣语之曰、尔乃犹太人王乎、",
      "34": "耶稣曰、尔此言由己欤、抑他人告尔欤、",
      "35": "彼拉多曰、我岂犹太人乎、尔民与祭司诸长付尔于我、尔所为者何也、",
      "36": "耶稣曰、我国非属斯世、若然、则我之臣必战、免我见付于犹太人、但今我国非由斯世耳、",
      "37": "彼拉多曰、然则尔为王乎、曰、尔言我为王、我为此而生、为此临世、以证真理、属真理者、悉听我言、彼拉多曰、真理维何、○",
      "38": "言竟、复出谓犹太人曰、我不见其有何辜也、",
      "39": "但尔有例、至逾越节为尔释一囚、尔欲我释犹太人王乎、",
      "40": "众复呼曰、非斯人、巴拉巴耳、巴拉巴者、盗也、"
    },
    "19": {
      "1": "彼拉多遂取耶稣鞭之、",
      "2": "士卒编棘冕、冠其首、衣以紫袍、",
      "3": "曰、犹太人王安哉、遂批之、",
      "4": "彼拉多复出语众曰、我引之出就尔、令尔知我不见其有何辜也、",
      "5": "于是耶稣冠棘冕、衣紫袍而出、彼拉多谓众曰、试观斯人、",
      "6": "祭司诸长、及众隶见之、呼曰、钉之十架、钉之十架、彼拉多曰、尔自钉之、我不见其有何辜也、",
      "7": "犹太人曰、我侪有律、依律彼当死、以其擅为上帝子也、",
      "8": "彼拉多闻之、益惧、",
      "9": "复入公廨、谓耶稣曰、尔奚自、耶稣弗答、",
      "10": "彼拉多曰、尔弗与我言乎、岂不知我有权释尔、亦有权钉尔于十架乎、",
      "11": "耶稣曰、非自上赐尔、尔则无权于我、故以我付尔者、罪尤大也、",
      "12": "由是彼拉多思何以释之、犹太人呼曰、尔释斯人、非忠于该撒、凡擅谓为王者、叛该撒也、",
      "13": "彼拉多闻之、引耶稣出、升公座、其处称铺石、希伯来音、曰厄巴大、",
      "14": "时乃备逾越节之日、约日中、彼拉多谓犹太人曰、试观尔王、",
      "15": "众呼曰、去之、去之、钉之十架、彼拉多曰、我以尔王钉十架乎、祭司诸长对曰、该撒而外、我无王也、",
      "16": "遂以耶稣付于众、以钉十架、○",
      "17": "众曳之、耶稣自负十架而出、至一地、名髑髅处、希伯来音、曰各各他、",
      "18": "在彼钉之十架、同钉二人、一左一右、耶稣在中、",
      "19": "彼拉多书标置于十架、曰、犹太人王、拿撒勒人耶稣、",
      "20": "犹太人多读此标、因耶稣钉处近邑、且以希伯来、罗马、希利尼文书之、",
      "21": "犹太祭司诸长谓彼拉多曰、勿书犹太人王、惟书自谓犹太人王、",
      "22": "彼拉多曰、我所书者、已书之矣、○",
      "23": "士卒既钉耶稣于十架、取其衣四分之、各得其一、又取其里衣、此衣无缝、乃自上浑织而成者、",
      "24": "士卒相语曰、勿裂之、鬬观谁得、使应经所云、彼分我衣、而鬬我服、斯事士卒果行之、",
      "25": "耶稣之母、与其母之姊妹、及革流巴之妻马利亚、并抹大拉之马利亚、近耶稣十架而立、",
      "26": "耶稣见其母及所爱之徒立于旁、谓母曰、媪欤、视尔子、",
      "27": "又谓厥徒曰、视尔母、自是厥徒接之以归、○",
      "28": "耶稣知诸事既成、致验经言、乃曰、我渴矣、",
      "29": "在彼有器、满盛以酰、或以海绒浸之、束于牛膝草茎、递至其口、",
      "30": "耶稣受酰、曰、成矣、遂俯首归其神焉、○",
      "31": "时乃备节之日、犹太人不欲安息日留尸于十架、盖此安息日、乃大日也、遂求彼拉多令折其胫而去之、",
      "32": "士卒至、将与之同钉者、以次折其胫、",
      "33": "及耶稣、见其已死、不折之、",
      "34": "惟一卒以戈刺其胁、血与水即出焉、",
      "35": "见者证之、其证乃真、自知其言真、俾尔亦信也、",
      "36": "斯事悉成、以应经言、其骨无一见折也、",
      "37": "又一经言、众将视其所刺者、○",
      "38": "此后、有亚利马太约瑟者、耶稣门徒也、因畏犹太人、隐讳之、求彼拉多、俾取耶稣尸、彼拉多许之、遂往取焉、",
      "39": "又有尼哥底母、即昔夜就耶稣者也、携没药和沈香约百斤而来、",
      "40": "若辈遂取耶稣尸、以枲布加香品裹之、循犹太人葬例也、",
      "41": "钉十架之处有园、中有新墓、从未葬人者、",
      "42": "因犹太人备节之日、且墓迩、故葬耶稣于彼焉、"
    },
    "20": {
      "1": "七日之首日昧爽、抹大拉之马利亚至墓、见石自墓而移、",
      "2": "遂趋诣西门彼得、及耶稣所爱之徒曰、人取主出墓、不知置于何处、",
      "3": "彼得与斯徒遂出适墓、",
      "4": "二人并趋、斯徒越彼得而先至、",
      "5": "俯视墓中、见枲布在焉、但未入、",
      "6": "西门彼得随至、入墓、见枲布在、",
      "7": "而裹首之巾、不与枲布同在、别卷一处、",
      "8": "先至墓之门徒亦入、见而信之、",
      "9": "盖众犹未识经意、彼必自死复起也、",
      "10": "于是二徒各归其家、○",
      "11": "马利亚立墓外而哭、哭时、俯视墓中、",
      "12": "见天使二、衣白衣、坐于耶稣尸身所卧之处、一在首、一在足、",
      "13": "谓马利亚曰、妇欤、何哭耶、对曰、人取我主去、不知置于何处、",
      "14": "言毕、反身见耶稣立、不知其为耶稣也、",
      "15": "耶稣曰、妇欤、何哭耶、尔谁寻乎、马利亚意其为司园者、曰、主欤、尔若舁之去、请告我置于何处、我将取之、",
      "16": "耶稣曰、马利亚乎、马利亚转身、以希伯来音曰、拉波尼、即夫子也、",
      "17": "耶稣曰、勿扪我、以我尚未升至父、惟往语我兄弟云、我升至我父、亦尔父、我上帝、亦尔上帝、",
      "18": "抹大拉之马利亚往告门徒曰、我已见主矣、又以耶稣语己之事告之、○",
      "19": "是日乃七日之首日、既暮、门徒所在、其门已闭、畏犹太人故也、耶稣至、立于中曰、愿尔曹安、",
      "20": "言竟、以手与胁示之、门徒见主、则喜、",
      "21": "耶稣又曰、愿尔曹安、我遣尔、如父遣我、",
      "22": "遂嘘于众曰、受圣神、",
      "23": "尔于何人之罪、赦则赦矣、存则存矣、○",
      "24": "有多马称低土马者、十二徒之一也、耶稣至时、未同在焉、",
      "25": "诸徒语之曰、我已见主矣、多马曰、我不见其手中钉迹、以指探之、手探其胁、必不信也、○",
      "26": "越八日、门徒复集、多马与焉、门已闭、耶稣至、立于中曰、愿尔曹安、",
      "27": "谓多马曰、伸尔指、视我手、伸尔手、探我胁、勿疑、宜信也、",
      "28": "多马对曰、我主、我上帝哉、",
      "29": "耶稣曰、多马欤、盖尔见我固信、未见而信者福矣、○",
      "30": "耶稣于门徒前、又多行异迹、是书未录、",
      "31": "第录此、俾尔得信耶稣为基督、为上帝子、信之、则以其名而得生焉、"
    },
    "21": {
      "1": "厥后、耶稣在提比哩亚海滨、复见于门徒、其见如左、",
      "2": "西门彼得、多马称低土马、加利利之迦拿人拿但业、西庇太二子、又有二徒同在、",
      "3": "西门彼得谓众曰、我往渔焉、众曰、我亦偕往、遂出登舟、是夜无所获、",
      "4": "既旦、耶稣立于岸、门徒不知其为耶稣也、",
      "5": "耶稣曰、小子、有食乎、对曰、无、",
      "6": "曰、施网舟右则得之、遂施网、而不克举、鱼多故也、",
      "7": "耶稣所爱之徒谓彼得曰、主也、西门彼得一闻是主、因裸、则束外衣、下于海、",
      "8": "其余门徒、以去岸不远、约二百肘、遂驾小舟、曳其网之鱼而至、",
      "9": "甫登岸、即见有炽炭、上有鱼与饼、",
      "10": "耶稣谓之曰、尔甫获之鱼、取数尾来、",
      "11": "西门彼得遂往、曳网上岸、内牣大鱼百五十有三、鱼虽多而网弗裂、",
      "12": "耶稣曰、来食、门徒无敢问尔为谁者、盖知其为主也、",
      "13": "耶稣前、取饼予众、鱼亦如之、",
      "14": "耶稣自死而起、见于门徒者、此其三也、○",
      "15": "食毕、耶稣谓西门彼得曰、约翰子西门、尔较斯众尤爱我乎、对曰、主、然、尔知我爱尔矣、曰、饲我羔、",
      "16": "又谓之曰、约翰子西门、尔爱我乎、对曰、主、然、尔知我爱尔矣、曰、牧我羊、",
      "17": "三谓之曰、约翰子西门、尔爱我乎、彼得因耶稣三言尔爱我乎、则忧、曰、主、尔无不知、尔知我爱尔矣、耶稣曰、饲我羊、",
      "18": "我诚语汝、尔少时、自束带、随欲而往、及老、将伸手见束于人、曳至不欲往之处、",
      "19": "耶稣此言、乃指彼得将如何而死、以荣上帝也、言毕、则曰、从我、",
      "20": "彼得转身、见耶稣所爱之徒从之、即飧时倚耶稣胸、问卖主为谁者也、",
      "21": "遂问耶稣曰、主、斯人将如何、",
      "22": "耶稣曰、我若欲其待我来、与尔何涉、尔其从我、",
      "23": "故兄弟中相传、谓此徒不死、然耶稣非言其不死、第言我若欲其待我来、与尔何涉耳、○",
      "24": "证此而书之者、即此徒、我侪知其证真也、○",
      "25": "夫耶稣所行、更有多焉者、若逐一书之、我意所录之书、世不胜载矣、"
    }
  },
  "Act": {
    "1": {
      "1": "提阿非罗乎、我曾作前书、论耶稣始行始教者、",
      "2": "至其由圣神、命所选之使徒后、见接升天之日、",
      "3": "其受害后、见于使徒、以多据显己为生、历四旬、且言上帝国之事、",
      "4": "与使徒同集时、命之曰、勿去耶路撒冷、以待父所许、即尔尝闻于吾者、",
      "5": "盖约翰施洗以水、不日、尔将受洗于圣神矣、○",
      "6": "使徒会集、",
      "7": "问耶稣曰、主、尔兴复以色列国、即此时乎、耶稣曰、时与日、乃父以己权所定、非尔可知也、",
      "8": "但圣神临尔时、尔将得能、且于耶路撒冷、犹太全区、撒玛利亚、以至地极、为我之证、",
      "9": "言毕、众观时、耶稣见举、有云接之而不见、",
      "10": "既上升、众注目仰天、适有二白衣者立其旁、",
      "11": "曰、加利利人乎、胡为立而仰天耶、此耶稣别尔、见接升天、尔见其如何升天、亦将如何下临也、○",
      "12": "使徒自橄榄山归耶路撒冷、此山距耶路撒冷、约一安息日之程、",
      "13": "入城、则登所居之楼、有若彼得、约翰、雅各、安得烈、腓力、多马、巴多罗买、马太、亚勒腓子雅各、称锐之西门、雅各之子犹大、",
      "14": "彼众偕数妇、及耶稣母马利亚、与其兄弟、一心恒务祈祷、○",
      "15": "斯时聚集之众、约百二十人、彼得立于其中、",
      "16": "曰、兄弟乎、圣神以大卫之口、豫言引人执耶稣之犹大、此经得验、宜也、",
      "17": "盖彼曾与我侪同列、共任此役、",
      "18": "斯人以不义之赏、购田、身仆腹裂、其肠突流、",
      "19": "耶路撒冷居民悉知之、故依方言、称其田曰亚革大马、即血田也、",
      "20": "诗篇载云、愿其屋宇为墟、无人居之、又云、愿其督率之职、他人取之、",
      "21": "故主耶稣在我侪中出入时、",
      "22": "自约翰施洗始、至其别我接升之日、须于常与我侪偕者、简立一人、同证其复起也、",
      "23": "是故立二人、一约瑟、称巴撒巴、又名犹士都、一马提亚、",
      "24": "乃祈曰、识众心之主欤、于此二人、示尔所选者为谁、",
      "25": "俾得与于此役、及使徒之职、犹大已由之堕落、而往己地矣、",
      "26": "于是阄之、得马提亚、遂与十一使徒同列焉、"
    },
    "2": {
      "1": "五旬节既至、彼众咸集一处、",
      "2": "忽自天有声、如烈风冲突、充乎所坐之室、",
      "3": "遂见有歧舌如火、止于各人、",
      "4": "众皆充乎圣神、始言诸方言、如神所赐以言者、○",
      "5": "时、有敬虔之犹太人、来自天下诸国、寓于耶路撒冷、",
      "6": "既闻此声、集而惶惑、因各闻其言己之方言也、",
      "7": "咸骇而奇之、曰、言者非皆加利利人乎、",
      "8": "何我侪所闻、尽己故土之言耶、",
      "9": "有帕提亚人、玛代人、以拦人、居米所波大米、犹太、加帕多家、本都、亚西亚、",
      "10": "弗吕家、旁非利亚、埃及暨近古利奈之吕彼亚诸方者、",
      "11": "并来自罗马之旅人、或犹太人、或进教者、",
      "12": "革哩底人、亚拉伯人、咸闻以己之方言、述上帝之大事也、",
      "13": "遂皆骇异犹豫、相问曰、此何意耶、",
      "14": "或戏之曰、彼酣于新酒耳、○",
      "15": "彼得与十一使徒立而扬声曰、犹太人、与凡居于耶路撒冷者、宜知此而谛听我言、",
      "16": "尔意其人为醉者、非也、盖时甫巳初耳、",
      "17": "此即由先知约珥所言、",
      "18": "上帝曰、末时、吾将注吾神于凡有血气者、尔之子女将豫言、幼将见象、老将见梦、",
      "19": "是时也、吾将以神注吾仆婢、彼将豫言、",
      "20": "吾将显异迹于上天、见奇兆于下地、若血、若火、若烟雾、",
      "21": "日将变暗、月将变血、在主日未至之前、即其大而显赫之日也、",
      "22": "凡吁主名者、必得救也、",
      "23": "以色列人乎、宜听斯言、拿撒勒人耶稣、即上帝曾由彼所行于尔中之大能、异迹奇兆、表著于尔、如尔所知者、",
      "24": "彼依上帝之定旨及豫知、而见付矣、尔曹以不法者之手、钉而杀之、",
      "25": "上帝释其死之苦而起之、以其不能拘于死也、",
      "26": "盖大卫指之曰、吾见主常在我前、在我右、俾吾不移、",
      "27": "故我心喜而舌悦、形躯恒于望中、",
      "28": "以尔不遗吾魂于阴府、不许尔之圣者见朽、",
      "29": "尔既示我以维生之路、将使我于尔前而乐甚、",
      "30": "兄弟乎、我试以先祖大卫、侃侃语尔、彼死而葬、其墓存于我中、以迄今日、",
      "31": "彼为先知、且知上帝曾誓许之、将由厥裔中立一人居其位、",
      "32": "豫见及此、而言基督之复起、故谓其不遗于阴府、其形躯亦不见朽、",
      "33": "此耶稣为上帝所起、吾侪皆为之证、",
      "34": "既为上帝右手所举、又受父所许之圣神、遂以注此、即尔所见所闻者也、",
      "35": "盖大卫未升天、乃自言曰、主谓我主云、尔坐我右、",
      "36": "待我使尔诸敌为尔足几、",
      "37": "夫以色列全室、宜确知之、尔所钉于十架之耶稣、上帝已立之为主、为基督矣、○",
      "38": "众闻之、中心如刺、谓彼得与诸使徒曰、兄弟乎、我当何为、",
      "39": "彼得曰、尔宜改悔、各以耶稣基督之名受洗、俾罪获赦、且将受圣神之赐焉、",
      "40": "因所许者归尔、及尔子孙、并诸远人、即凡主我之上帝将召者、",
      "41": "复以多言证而劝之曰、尔宜自救、脱此邪曲之世也、",
      "42": "于是纳其言者皆受洗、是日约增三千人、",
      "43": "恒于使徒之训、互相交接、擘饼、祈祷、○",
      "44": "众民惊惧、使徒又多行异迹奇兆、",
      "45": "凡信者会同、诸物与共、",
      "46": "鬻其物产、各依所需、与众分之、",
      "47": "日一厥心、恒在于殿、又在家中擘饼、以欣以诚而食、颂赞上帝、亦见悦于众民、主以得救者日增之、"
    },
    "3": {
      "1": "申初祈祷时、彼得约翰升殿、",
      "2": "有生而跛者、日为人所舁、置诸殿门之名美者、以求济于入殿之人、",
      "3": "见彼得约翰入、则求济焉、",
      "4": "彼得约翰注目视之、曰、观我、",
      "5": "彼遂着意二人、冀有所获、",
      "6": "彼得曰、金银我所无、惟以所有者予尔、于拿撒勒耶稣基督之名、尔其行哉、",
      "7": "遂执其右手起之、其足与踝即健、",
      "8": "乃跃而立以行、偕二人入殿、且行且踊、颂赞上帝、",
      "9": "众民见其行并颂赞上帝、",
      "10": "皆识其为素坐殿之美门求济者、因其所遇、甚骇异之、○",
      "11": "其人持彼得约翰时、众民大奇、趋就之、集于名所罗门之廊、",
      "12": "彼得见之、谓众曰、以色列人乎、何奇此、何注目视我侪、一若我侪以己能己虔、使之行乎、",
      "13": "夫亚伯拉罕、以撒、雅各之上帝、乃我列祖之上帝、已荣其仆耶稣、即尔所付者、且于彼拉多前、当其拟释之之时、而尔竟弃之、",
      "14": "尔弃圣且义者、求以凶人予尔、",
      "15": "而杀维生之主、或作维生之原上帝乃自死起之、我侪为之证、",
      "16": "因信其名、则使斯人得健、乃尔所见所识者、夫由彼而有之信、曾予之完全于尔众前也、",
      "17": "兄弟乎、今我知尔之所行、由于不知、尔之有司亦然、",
      "18": "但上帝藉诸先知之口、豫指基督将受之苦、于是而验、",
      "19": "故尔当改悔而转移、使罪得涂、俾安舒之日自主而来、",
      "20": "致主遣为尔豫定之基督、即耶稣也、",
      "21": "夫天必受之、以待万物复兴之时、即上帝自世初、藉其圣先知之口所言也、",
      "22": "摩西固曰、主上帝将于尔兄弟中、为尔挺生先知若我、凡其所语尔者、尔宜听之、",
      "23": "凡不听此先知者、必尽灭于民中、",
      "24": "且诸先知自撒母耳以来、凡豫言者、皆指此日也、",
      "25": "尔为先知之子孙、承上帝与尔列祖所立之约、即谓亚伯拉罕曰、天下诸族、将由尔裔获福、",
      "26": "上帝既挺生其仆、先遣之祝尔、俾尔转移、各去其恶焉、"
    },
    "4": {
      "1": "二人与民言时、诸祭司与殿司、及撒都该人突至、",
      "2": "不悦其训民、且依耶稣宣自死复起、",
      "3": "遂执而囚之、以待翌日、因时已暮也、",
      "4": "然听道者多信之、人数约五千焉、○",
      "5": "翌日、有司、长老、士子、会于耶路撒冷、",
      "6": "大祭司亚那与该亚法、约翰、亚力山大、及大祭司之族咸在、",
      "7": "立二人于中、问曰、尔以何能何名行此乎、",
      "8": "彼得充于圣神、语之曰、民之有司、与长老乎、",
      "9": "我侪今日、若因行于残疾者之善事见讯、即斯人何由得愈、",
      "10": "则尔众与以色列诸民、宜知斯人得愈、立于尔前、乃因拿撒勒耶稣基督之名、即尔所钉于十架、而上帝自死起之者也、",
      "11": "彼乃尔工师所弃之石、已成屋隅首石矣、",
      "12": "此外别无拯救、盖天下人间、未锡他名、故我侪以之得救也、○",
      "13": "众见彼得约翰之果敢、且知其为无学无识之氓、则异之、又知其曾偕耶稣、",
      "14": "亦见得愈者偕立、则莫能辩驳、",
      "15": "乃令之出公会、相议曰、",
      "16": "斯二人将何以处之、因彼显行异迹、彰著于凡居耶路撒冷者、我侪不能言其无有也、",
      "17": "惟免其广播于民中、宜威吓之、俾不复以斯名语人、",
      "18": "遂召而戒之曰、勿以耶稣之名、是言是训、",
      "19": "彼得约翰曰、听尔曹过于听上帝、在上帝前为义否、尔其审之、",
      "20": "盖我侪所见所闻者、不得不言也、",
      "21": "有司复威吓而释之、以民故、末由刑之、盖众因其所为、而归荣上帝也、",
      "22": "因此异迹而得愈者、其年已逾四旬矣、○",
      "23": "二人既释、乃就其友、以祭司诸长及长老所言者、悉告之、",
      "24": "友闻之、同心扬声颂上帝曰、主乎、尔乃造天地海、及其中万有者、",
      "25": "曾以圣神藉尔仆我祖大卫之口云、异邦狂怒、诸民妄谋、奚为哉、",
      "26": "世上列王兴起、有司聚集、以敌主及其受膏者、",
      "27": "盖希律、本丢彼拉多、及异邦人、与以色列民、果集于此邑、欲攻尔所膏之圣仆耶稣、",
      "28": "以行尔手尔旨所豫定将成者、",
      "29": "今祈主鉴彼众之威吓、使尔仆毅然宣尔道、",
      "30": "随时伸尔手施医、俾奇兆异迹、由尔圣仆耶稣之名而行、",
      "31": "祈毕、会集之所震动、众充于圣神、毅然言上帝之道、○",
      "32": "信者之众、一心一志、无言所有者属己、诸物与共、",
      "33": "使徒以大能证主耶稣之复起、而大恩临及于众、",
      "34": "中无缺乏之人、盖有田有宅者售之、絜其所鬻之值、置使徒足前、",
      "35": "各依其所需分给之、○",
      "36": "有约瑟者、利未族人也、生于居比路、使徒称之为巴拿巴、译即劝慰子也、",
      "37": "有田售之、絜其金、置使徒足前、"
    },
    "5": {
      "1": "有亚拿尼亚者、与妻撒非喇鬻产、",
      "2": "私留值金数分、妻亦知之、其余数分、携置使徒足前、",
      "3": "彼得曰、亚拿尼亚乎、胡为撒但充尔心、致欺圣神、私留田值耶、",
      "4": "田未鬻、非属尔乎、既鬻、非由尔乎、尔心奚生此念哉、非欺人、乃欺上帝耳、",
      "5": "亚拿尼亚闻此言、仆而气绝、闻者皆大惧、",
      "6": "诸少者遂起殓之、舁出而葬焉、○",
      "7": "逾一时有半、其妻入、尚不知其事、",
      "8": "彼得谓之曰、告我、尔鬻田之值、止此数乎、曰、然、此数耳、",
      "9": "彼得曰、尔曹胡为协同试主之神乎、葬尔夫者之足已及门、亦将舁尔出矣、",
      "10": "妇即仆其足前而气绝、少者入、见其已死、舁之出、葬于夫侧、",
      "11": "全会及凡闻之者、皆大惧、○",
      "12": "由使徒之手、多行奇兆异迹于民间、众皆一心在所罗门之廊、",
      "13": "其余无敢附之者、然民尊崇之、",
      "14": "信而归主者益增、男女俱众、",
      "15": "至有舁病者出于衢、置之床榻、冀彼得过、或有受其影之荫者、",
      "16": "又有多人携病者、及邪鬼所难者、自耶路撒冷四周之邑而集、皆得医焉、○",
      "17": "惟大祭司与其同人、即撒都该党、",
      "18": "心满嫉恨、起而着手于使徒、置之外狱、",
      "19": "主之使夜启狱门、携之出、",
      "20": "曰、往立于殿、以此维生之言、悉语于民、",
      "21": "使徒闻之、昧爽入殿训诲、大祭司与其同人至、召集议会、及以色列之诸族长、遣人往狱、引使徒来、",
      "22": "隶至、不见其在狱、反命曰、",
      "23": "我侪见狱禁闭悉固、守者立于门、启时、内不见人、",
      "24": "殿司及大祭司与祭司诸长闻之、甚为烦难、不知事将若何、",
      "25": "或来告曰、尔置于狱者、立于殿训民矣、",
      "26": "殿司及隶往引之来、而不用强、盖惧其民以石击之也、",
      "27": "引至、立之于公会前、大祭司问之曰、",
      "28": "我侪非严戒尔曹、勿以斯名训诲乎、尔乃以尔教遍布耶路撒冷、欲以斯人之血归我侪也、",
      "29": "彼得与诸使徒对曰、我侪顺从上帝过于人、宜也、",
      "30": "我列祖之上帝已起耶稣、即尔所悬于木而杀之者、",
      "31": "且以其右手、举之为君、为救主、以改悔及罪之赦、赐以色列民、",
      "32": "我侪为此事之证、上帝所赐于顺从者之圣神亦然、○",
      "33": "众闻之、忿极、欲杀之、",
      "34": "有法利赛人迦玛列者、乃律师、庶民所尊者也、立于公会中、命使徒姑退、",
      "35": "语众曰、以色列人乎、尔宜自慎、何以处此数人、",
      "36": "先是有丢大者起、自矜为大、附之者约四百人、彼见杀、从者皆散、归于乌有、",
      "37": "厥后登籍时、有加利利犹大者起、诱民从之、彼既亡、从者亦尽散焉、",
      "38": "今我语尔、宜远斯人、姑听之、盖斯谋斯为、若由于人、必见倾毁、",
      "39": "若由上帝、尔不能倾毁之、恐尔或与上帝战争也、",
      "40": "众从之、召使徒至、扑之、命勿以耶稣之名为言、遂释之、",
      "41": "使徒去公会而喜、以其为斯名受辱、主视之为宜也、",
      "42": "于是日日在殿、及在诸家、训诲不息、宣耶稣为基督焉、"
    },
    "6": {
      "1": "当时、门徒增多、有操希利尼音之犹太人、訾议希伯来人、因每日供给、而忽其嫠也、",
      "2": "十二徒召众门徒曰、我侪遗上帝道、而几筵是役、非宜也、",
      "3": "兄弟乎、当于尔中择有令名、充于圣神及智者七人、我侪可立之以司斯事、",
      "4": "我则专务祈祷宣道、",
      "5": "众悦其言、遂选司提反、乃充乎信与圣神者、及腓利、伯罗哥罗、尼迦挪、提门、巴米拿、并进教之安提阿人尼哥拉、",
      "6": "立之于使徒前、遂祈祷手按之、○",
      "7": "上帝之道益兴、门徒之数、极盛于耶路撒冷、祭司之服从斯道者亦众、○",
      "8": "司提反充乎恩与能、大行异迹奇兆于民中、",
      "9": "有称为利百地拿会堂、及古利奈、亚力山太、基利家、亚西亚之会堂者数人、起而与司提反辩论、",
      "10": "司提反以智与神而言、众莫能御、",
      "11": "遂贿人使言曰、我侪曾闻其有谤讟摩西、及上帝之言、",
      "12": "乃耸动众民、与长老士子、突来执之、曳至公会、",
      "13": "设伪证者、曰、此人出言谤讟圣所及律法不已、",
      "14": "盖我侪曾闻其言曰、斯拿撒勒人耶稣、将毁此所、且易摩西授我之规、",
      "15": "坐公会中者、皆注目司提反、见其容如天使之容焉、"
    },
    "7": {
      "1": "大祭司曰、斯事然乎、",
      "2": "司提反曰、诸父兄弟听之、我祖亚伯拉罕、在米所波大米、未居哈兰时、有荣之上帝见于彼、",
      "3": "谓之曰、出故土、去亲族、至吾将示尔之地、",
      "4": "遂出迦勒底地、居于哈兰、其父死后、上帝自彼徙之至此、即尔今所居者、",
      "5": "然未尝赐之以业、即立足之地亦无之、其时彼尚无子、而上帝许以斯地赐之为业、爰及其裔、",
      "6": "且谓其裔将旅于异地、人将奴之、虐待之历四百年、",
      "7": "上帝又曰、奴之之国、吾必刑之、厥后彼将出、事吾于兹土、予以割礼之约、",
      "8": "于是亚伯拉罕生以撒、八日行割、以撒生雅各、雅各生十二祖、",
      "9": "诸祖妒约瑟、鬻之于埃及、而上帝偕之、",
      "10": "拯出诸难、予之恩宠智慧于埃及王法老前、法老立之为埃及家宰、兼司家政、",
      "11": "适埃及迦南遍地饥荒、苦甚、我祖绝粮、",
      "12": "雅各闻埃及有谷、先遣我祖、",
      "13": "继而约瑟见认于兄弟、其族乃显于法老、",
      "14": "约瑟遣迎其父雅各、与全族七十五人来、",
      "15": "雅各遂下埃及、与我祖俱终焉、",
      "16": "乃舁至叙剑、葬于亚伯拉罕由哈抹子孙、以金所购之墓、",
      "17": "迨上帝许亚伯拉罕之期已近、民于埃及、滋生蕃衍、",
      "18": "至新王崛起、不识约瑟、",
      "19": "乃阴谋我族、虐待我祖、命弃其婴、致不得生、",
      "20": "时、摩西生而俊秀、育于父家三月、",
      "21": "弃时、法老之女、取而育为己子、",
      "22": "摩西尽学埃及人之学术、言行兼优、",
      "23": "行年四十、眷念其兄弟以色列众子、而往视之、",
      "24": "见一人受枉、则护之、为屈抑者复仇、而击埃及人、",
      "25": "意兄弟必悟上帝藉其手救之、而彼不悟也、",
      "26": "翌日、见其相鬬、欲使之复和、曰、尔乃兄弟、何相害耶、",
      "27": "枉其邻者拒之曰、谁立尔为有司刑官、以治我乎、",
      "28": "尔欲杀我、如昨之杀埃及人乎、",
      "29": "摩西闻此而逃、旅于米甸之地、生二子焉、",
      "30": "逾四十年、天使于西乃山之野、棘丛火焰中、见于摩西、",
      "31": "摩西见而奇之、近而谛视、有主之声曰、",
      "32": "吾乃尔列祖之上帝、即亚伯拉罕、以撒、雅各之上帝也、摩西战栗、而不敢视、",
      "33": "主谓之曰、解尔履、盖尔所立之处、圣地也、",
      "34": "我诚见吾民在埃及之苦、且闻其慨叹、故临以拯之、今来、吾将遣尔入埃及也、",
      "35": "夫此摩西、即民所拒云、谁立尔为有司刑官者、上帝乃以棘丛中所见天使之手、遣之为有司为援救者矣、",
      "36": "彼率民出、行奇事异迹于埃及、红海、旷野、历四十年、",
      "37": "曾语以色列众子曰、上帝将于尔兄弟中、挺生先知若我者、即此摩西也、",
      "38": "斯人尝于旷野之会中、与在西乃山语彼之天使、及我列祖偕在焉、且受维生之诏、以授我侪、",
      "39": "我列祖弗顺而拒之、意欲返埃及、",
      "40": "谓亚伦曰、为我造神以导我、因率我出埃及之摩西、我不知其何往也、",
      "41": "维时、乃造犊像献祭、而喜己手之工、",
      "42": "于是上帝转而不顾、任其奉事天军、如先知书所录云、以色列室乎、尔四十年于旷野、岂以牺牲祭物献我乎、",
      "43": "尔舁摩西之幕、与理番神之星、即尔所造以拜者之像、吾将徙尔于巴比伦外矣、",
      "44": "我列祖在旷野、有为证之幕、如语摩西、命其依所见之式而造者、",
      "45": "我列祖承受此幕、偕约书亚携入异邦、而据其地、即上帝在我列祖前逐彼之时、以至大卫之日、",
      "46": "夫大卫获恩于上帝、求为雅各之上帝得一居所、",
      "47": "而所罗门为之建室、",
      "48": "然至上者不居手造之室、如先知所云、",
      "49": "主曰、天乃我座、地乃我足几、尔将为我建何室、我安息之所何在乎、",
      "50": "凡此、非皆我手所造者乎、○",
      "51": "尔曹强项、在心与耳未受割者、恒逆圣神、尔祖所行、尔亦行之、",
      "52": "先知中、不为尔祖窘逐者谁乎、且杀豫言义者将至之人、此义者、尔今卖而杀之矣、",
      "53": "尔受由天使而设之律、而不守之、○",
      "54": "众闻之、忿极、向之切齿、",
      "55": "司提反充于圣神、注目仰天、见上帝之荣、耶稣立于其右、",
      "56": "曰、我见天开、人子立于上帝右、",
      "57": "众大呼、掩耳、同心蜂拥而上、",
      "58": "逐之出城、以石击之、证者置衣于少者扫罗足前、",
      "59": "众击时、司提反吁曰、主耶稣纳我魂也、",
      "60": "又跪而大呼曰、主欤、勿以此罪归之、言毕而寝、扫罗亦悦其死、"
    },
    "8": {
      "1": "是日也、在耶路撒冷之教会、大起窘逐、使徒而外、皆散于犹太及撒玛利亚诸地、",
      "2": "有敬虔者、葬司提反、为之拊膺大哭、",
      "3": "扫罗残害教会、入诸家、执男女下之狱、○",
      "4": "是以诸散者周游宣道、",
      "5": "腓利下撒玛利亚邑、以基督宣于民、",
      "6": "众闻之、且见其所行异迹、则同心向往之、",
      "7": "盖多有患邪鬼者、其鬼大呼而出、瘫者跛者、亦多获愈、",
      "8": "邑中大喜、○",
      "9": "有西门者、素于邑行巫术、每自夸大、使撒玛利亚民惊异、",
      "10": "自少至老皆听之、曰、此人即所谓上帝之大能也、",
      "11": "众向往之故、为其久以巫术使之惊异也、",
      "12": "及腓利宣上帝国之福音、与耶稣基督之名、男女遂信而受洗、",
      "13": "西门亦信、既受洗、常偕腓利、见其所行之异迹大能、而惊异焉、○",
      "14": "使徒在耶路撒冷、闻撒玛利亚民受上帝之道、乃遣彼得约翰就之、",
      "15": "既至、为众祈祷、俾受圣神、",
      "16": "盖圣神尚未临其一人、第受洗归主耶稣之名而已、",
      "17": "于是手按之、遂受圣神、",
      "18": "西门见使徒按手、即有圣神下赐、乃献之以金、",
      "19": "曰、以此能予我、俾我手所按者、亦受圣神焉、",
      "20": "彼得谓之曰、尔金与尔偕亡、因尔意上帝之赐、可以金而获也、",
      "21": "尔于此道、无分无与、因在上帝前、尔心不正也、",
      "22": "故宜改悔此恶、祈主、庶几尔心之念可赦、",
      "23": "盖我见尔在胆之苦、恶之系也、",
      "24": "西门曰、尔曹为我祈主、使尔所言、无及于我、○",
      "25": "二人既证主道、而宣言之、则返耶路撒冷、于撒玛利亚诸村宣福音焉、○",
      "26": "主之使谓腓利曰、起而南、往于自耶路撒冷、下迦萨之路、是乃旷野、",
      "27": "遂起而往、遇埃提阿伯人、乃操权之宦竖、总司埃提阿伯女王干大基之库者也、曾至耶路撒冷崇拜而返、",
      "28": "乘车读先知以赛亚书、",
      "29": "圣神谓腓利曰、前傍此车、",
      "30": "腓利趋就之、闻其读先知以赛亚书、曰、尔所读者、通晓否、",
      "31": "曰、无启迪者、安能通晓乎、遂请腓利升车偕坐、",
      "32": "所读之经云、其被牵也、如羊就屠、其不启口也、似羔对翦者而无声、",
      "33": "彼居卑时、义鞫被废、其生见夺于地、其世将焉述之、",
      "34": "宦者谓腓利曰、先知言此、所指何人、己乎、抑他人乎、请以示我、",
      "35": "腓利遂启口、由此经以宣耶稣、",
      "36": "行时、遇有水处、",
      "37": "宦者曰、此有水、我受洗、何阻耶、",
      "38": "命停车、腓利与宦者咸入水、遂为之施洗、",
      "39": "自水而上、主之神忽摄腓利去、宦者不复见之、乃欣然就道、",
      "40": "人见腓利于亚锁都、经行其地、宣福音于诸邑、以至该撒利亚、"
    },
    "9": {
      "1": "扫罗仍向主之门徒、口出威吓杀戮之言、诣大祭司、",
      "2": "求书达于大马色诸会堂、若遇从此道者、无论男女、则系而解至耶路撒冷、",
      "3": "行近大马色、天忽有光环照之、",
      "4": "遂仆地、闻有声谓之曰、扫罗、扫罗、何窘迫我、",
      "5": "曰、主、尔为谁、曰、我乃尔所窘迫之耶稣也、",
      "6": "起、入城、尔当行者、将以示尔、",
      "7": "同行者噤而立、闻声而不见人、",
      "8": "扫罗自地起、开目无所见、同人援其手、导入大马色、",
      "9": "三日不见、亦不饮食、○",
      "10": "在大马色、有门徒亚拿尼亚者、主于异象中语之曰、亚拿尼亚乎、对曰、主、我在此、",
      "11": "主曰、起、往至一街名直者、于犹大家、访大数人扫罗、彼方祈祷、",
      "12": "且见一人名亚拿尼亚、入而手按之、使之复明、",
      "13": "亚拿尼亚曰、主、我闻于众、此人在耶路撒冷、多端虐遇尔之圣徒、",
      "14": "且彼在此、有由祭司诸长所得之权、以系凡吁尔名者、",
      "15": "主曰、往哉、彼乃我选之器、以播我名于异邦人、及诸王、并以色列民、",
      "16": "我将示之、彼必为我名而受多苦、",
      "17": "亚拿尼亚遂往、入室、手按之曰、兄弟扫罗、尔来时、途中见于尔之主耶稣、遣我使尔得见、且充于圣神、",
      "18": "忽有若鳞者、自其目脱落、即复明、起而受洗、",
      "19": "既食、乃健、○",
      "20": "扫罗适偕诸门徒居大马色数日、即于诸会堂、宣耶稣为上帝子、",
      "21": "闻者皆惊异之、曰、此人非在耶路撒冷、残害吁斯名者、且来此、欲系之、解于祭司诸长乎、",
      "22": "而扫罗之力益增、辩折居大马色之犹太人、证耶稣为基督、○",
      "23": "久之、犹太人共议杀扫罗、扫罗知其谋、",
      "24": "众又昼夜伺于邑门、欲杀之、",
      "25": "于是门徒夜携扫罗、以筐自墙缒之下、○",
      "26": "扫罗至耶路撒冷、试纳交于门徒、众皆惧之、不信其为门徒也、",
      "27": "惟巴拿巴引之就使徒、以其途中如何见主、主与之言、及在大马色、如何以耶稣名毅然宣传、悉述之、",
      "28": "遂在耶路撒冷、与门徒出入、",
      "29": "以主耶稣名毅然宣传、与操希利尼音之犹太人辩论、其人谋杀之、",
      "30": "兄弟知之、乃送至该撒利亚、遣往大数、○",
      "31": "于是遍犹太、加利利、撒玛利亚诸会、平安建立、畏主而行、获圣神之慰、而人数增焉、○",
      "32": "彼得周游四方、亦就居于吕大之圣徒、",
      "33": "遇一人、名以尼雅、因患瘫、卧床八年、",
      "34": "彼得谓之曰、以尼雅、耶稣基督愈尔矣、起、治尔床、彼即起、",
      "35": "凡居吕大与沙仑者、见之而归主、○",
      "36": "约帕有女徒、大比大者、译即多加、多加即鹿之谓广行善事、及施济、",
      "37": "是时病死、濯其尸、停于楼、",
      "38": "吕大近于约帕、门徒闻彼得在彼、遣二人往、求其速来、",
      "39": "彼得遂起同往、既至、引之登楼、诸嫠立于其侧而哭、且以多加生时所制衣服示之、",
      "40": "彼得屏众、屈膝祈祷、转向尸曰、大比大起、妇启目、见彼得、遂坐、",
      "41": "彼得以手援之起、召诸圣徒及诸嫠、以复生之妇付之、",
      "42": "举约帕皆知之、而信主者多矣、",
      "43": "彼得在约帕日久、与皮工西门同居、"
    },
    "10": {
      "1": "该撒利亚有哥尼流者、义大利营之百夫长也、",
      "2": "其人敬虔、举家寅畏上帝、博施于民、恒于祈祷、",
      "3": "日约申初、于异象中、明见上帝使入而语之曰、哥尼流、",
      "4": "哥尼流注视之、惊曰、主、何为、曰、尔之祈祷施济、已达于上帝前、而为之记矣、",
      "5": "今当遣人往约帕、请西门称彼得者、",
      "6": "彼寓于皮工西门、厥家濒海、",
      "7": "与言之使既去、哥尼流召二仆、与侍卒之敬虔者一人、",
      "8": "悉以其事述之、遣往约帕、○",
      "9": "翌日、行将近邑、时约午正、彼得乘屋祈祷、",
      "10": "饥欲食、人方具餐、神游象外、",
      "11": "见天开、有器下降、如大布、系四角缒地、",
      "12": "内有各类地上四足之兽、及昆虫飞鸟、",
      "13": "有声曰、彼得起、杀而食之、",
      "14": "曰、主、不然、俗物及不洁者、我未尝食焉、",
      "15": "又有声曰、上帝所洁者、勿以为俗也、",
      "16": "如是者三、器即上收于天、○",
      "17": "彼得中心犹豫、不知所见异象何意、而哥尼流所遣之人、适访至西门家、立于门外、",
      "18": "呼而问曰、西门称彼得者、寓此否、",
      "19": "彼得尚思异象时、圣神谓之曰、有三人寻尔、",
      "20": "起而下、偕之往、勿疑、盖我遣之来也、",
      "21": "彼得下、就其人曰、我即尔所寻者、尔来何为、",
      "22": "曰、百夫长哥尼流、义人也、敬畏上帝、为犹太举国所誉、奉圣使之示、请尔至其家、欲听尔言、",
      "23": "遂延之入、止宿焉、翌日、起而偕往、约帕兄弟数人同行、",
      "24": "又翌日、入该撒利亚、哥尼流豫集亲族契友俟之、",
      "25": "彼得入时、哥尼流迎之、伏其足下而拜、",
      "26": "彼得援之、曰、起、我亦人也、",
      "27": "与之语而入、见众集、谓之曰、",
      "28": "尔固知犹太人、与异邦人相亲相近、非宜也、然上帝示我、勿视人为俗、或不洁、",
      "29": "故我见请、不辞而来、试问召我何意、",
      "30": "哥尼流曰、前四日此时、我在室、守申初之祈祷、见一人衣服皎然、立于前、",
      "31": "曰、哥尼流、尔之祈祷已升闻、尔之施济已记于上帝前、",
      "32": "当遣人至约帕、请西门称彼得者、彼寓于海滨皮工西门家、",
      "33": "故我即遣人诣尔、尔来善矣、今我侪咸在上帝前、以听主凡所命尔者、○",
      "34": "彼得启口曰、我诚知上帝不以貌取人、",
      "35": "万国中有畏之而行义者、皆为其悦纳也、",
      "36": "夫上帝藉耶稣基督、即万有之主、传和平福音、以斯道授以色列裔、",
      "37": "即约翰传洗礼后、自加利利始、遍扬于犹太、此尔所知也、",
      "38": "上帝以圣神与能、膏拿撒勒耶稣、彼周游行善、医凡为魔所制者、盖上帝偕之也、",
      "39": "其在犹太地、及耶路撒冷所行者、我侪为证、人乃悬于木而杀之、",
      "40": "越三日、上帝起之、使之显著、",
      "41": "非于众民、乃于上帝豫选为证者、我侪是也、彼自死而起后、尝同饮食、",
      "42": "彼命我侪宣传于民、证上帝所定、以鞫生者死者、即斯人也、",
      "43": "诸先知亦为之证、凡信之者、将由其名而得罪赦、○",
      "44": "彼得言时、圣神临于诸听道者、",
      "45": "奉割礼之信徒、偕彼得而来者、因圣神之赐、亦注于异邦人、则皆骇异、",
      "46": "盖闻其言诸方言、赞上帝为大也、",
      "47": "彼得曰、斯人既受圣神、如我侪然、以水与之施洗、孰能禁之、",
      "48": "遂命以耶稣基督名洗之、众请彼得居数日焉、"
    },
    "11": {
      "1": "使徒与在犹太之兄弟、闻异邦人亦受上帝道、",
      "2": "及彼得上耶路撒冷、奉割礼者与之争曰、",
      "3": "尔入未受割者之室、与之共食耶、",
      "4": "彼得乃依次述其事曰、",
      "5": "我在约帕祈祷、神游象外、异象中见一器、如大布系四角、自天缒至我前、",
      "6": "我注目视之、内有地上四足之畜、及野兽、昆虫、飞鸟、",
      "7": "且闻声曰、彼得起、杀而食之、",
      "8": "我曰、主、不然、俗物及不洁者、未尝入我口也、",
      "9": "复有声自天曰、上帝所洁者、勿以为俗也、",
      "10": "如是者三、则皆复曳于天、",
      "11": "适有三人、遣自该撒利亚诣我、立我寓所之前、",
      "12": "圣神命我同往、勿区别、此兄弟六人偕行、咸入其人之室、",
      "13": "彼告我侪、曾见天使立于其室、曰、当遣人往约帕、请西门称彼得者、",
      "14": "彼将以言告尔、俾尔与全家、藉之得救、",
      "15": "我甫言时、圣神临之、如初临于我侪然、",
      "16": "我遂忆主言曰、约翰固以水施洗、惟尔曹将受洗于圣神焉、",
      "17": "夫上帝既以恩赐予之、一如我侪在信主耶稣基督之时、我何人斯、能阻上帝耶、",
      "18": "众闻之默然、归荣上帝、曰、上帝亦赐异邦人改悔、而得生矣、○",
      "19": "因司提反遭难、而四散者、行至腓尼基、居比路、安提阿、第传道于犹太人而已、",
      "20": "中有居比路古利奈数人至安提阿、亦语于希利尼人、宣主耶稣、",
      "21": "主之手偕之、信而归主者甚众、",
      "22": "在耶路撒冷之会、风闻此事、遂遣巴拿巴往安提阿、",
      "23": "既至、见上帝之恩、则喜、劝众坚心、恒在于主、",
      "24": "盖巴拿巴、善人也、充乎圣神与信、而归主者益增、",
      "25": "巴拿巴往大数访扫罗、遇之、则携至安提阿、",
      "26": "与会众偕集者一年、训诲多人、门徒之称基督徒、自安提阿始也、○",
      "27": "是时有先知数人、自耶路撒冷至安提阿、",
      "28": "中有亚迦布者、感于圣神而起、示天下将有大饥、至革老丢时、果应之、",
      "29": "门徒定意各量其力、施济犹太之兄弟、",
      "30": "于是托巴拿巴扫罗之手、寄于诸长老焉、"
    },
    "12": {
      "1": "当时、希律王措手虐待会中数人、",
      "2": "斩约翰之兄弟雅各、",
      "3": "见犹太人悦之、又执彼得、时乃除酵之日、",
      "4": "下之于狱、付卒四班守之、每班四人、意欲逾越节后、曳出以与民、",
      "5": "彼得既系狱、教会为之切祈上帝、",
      "6": "希律将曳之出、是夜、彼得系于二链、寝二卒中、守者亦于狱门外守焉、",
      "7": "主之使立于旁、光耀于室、拍彼得胁、寤之曰、速起、链遂脱其手、",
      "8": "天使谓之曰、束带纳履、彼得如其言、又曰、披衣从我、",
      "9": "遂出从之、不识天使所行为真、以为见异象也、",
      "10": "既过守所二重、至达邑之铁门、其门自启、乃出、经行一衢、天使忽去之、",
      "11": "彼得乃悟曰、今我真知主遣其使、拯我脱希律手、与犹太民所冀者也、",
      "12": "思维间、至约翰称马可者之母马利亚家、多人聚集祈祷、",
      "13": "彼得叩外门、有女名罗大、出而听之、",
      "14": "识彼得声而喜、门不及启、趋入、言彼得立于门外、",
      "15": "众曰、尔狂矣、女力言之、众曰、然则其天使耳、",
      "16": "彼得叩之不已、众启而见之、则骇异、",
      "17": "彼得摇手使勿言、遂以主如何引己出狱告之、又曰、宜以此事告于雅各、及诸兄弟、遂出而他往、",
      "18": "及旦、众卒不知彼得何往、不胜惊扰、",
      "19": "希律索之不获、勘守卒、命杀之、遂去犹太、往该撒利亚居焉、○",
      "20": "希律素怒推罗西顿人、但二邑之人赖王土得养、故同心诣之、结纳王之近臣伯拉斯都、而乞和焉、",
      "21": "希律于所定之期、衣王服、升公座而谕之、",
      "22": "民呼曰、此神之声、非人之声也、",
      "23": "希律不归荣上帝、主之使即击之、为虫所蚀而气绝、○",
      "24": "于是上帝之道、兴而弥广、巴拿巴与扫罗役事既毕、自耶路撒冷而返、约翰称马可者偕之、",
      "25": null
    },
    "13": {
      "1": "安提阿会中、有先知与教师数人、即巴拿巴、称居结之西面、古利奈人路求、分封君希律之幼侣马念及扫罗、",
      "2": "其事主禁食时、圣神曰、为我甄别巴拿巴、扫罗、行我召彼之事、",
      "3": "于是禁食祈祷、按手二人而遣之、○",
      "4": "二人既奉圣神之遣、往西流基、航海至居比路、",
      "5": "在撒拉米、宣上帝道于犹太诸会堂、约翰役事之、",
      "6": "经行全岛、至帕弗遇巫者、伪为先知、名巴耶稣、犹太人也、",
      "7": "与方伯士求保罗偕、士求保罗、哲人也、召巴拿巴、扫罗、欲听上帝道、",
      "8": "以吕马、译即巫者、敌二人、欲使方伯弗信、",
      "9": "扫罗亦名保罗、充乎圣神、注视之曰、",
      "10": "噫、尔盈诸诡谲奸恶、为魔之子、诸义之敌、尔紊乱主之正道、将无已乎、",
      "11": "今主之手加诸尔、尔必瞽、暂不见日、其目即蒙而暗、遍求人援引之、",
      "12": "方伯见之、奇主之道而信焉、○",
      "13": "保罗及同人、由帕弗舟行、至旁非利亚之别加、约翰去之、归耶路撒冷、",
      "14": "保罗等自别加启行、至彼西底之安提阿、安息日、入会堂而坐、",
      "15": "读律法与先知书毕、司会堂者、使人谓之曰、兄弟乎、若有言劝民、请言之、",
      "16": "保罗起、招以手曰、以色列人、与畏上帝者听之、",
      "17": "此以色列民之上帝、选我列祖、且当民旅埃及时拔之、举手引之出、",
      "18": "在旷野包容之、约四十年、",
      "19": "既灭迦南七族、则分其地、与之为业、约四百五十年、",
      "20": "厥后赐以士师、至先知撒母耳、",
      "21": "民求一王、上帝赐之便雅悯支基士之子扫罗、历四十年、",
      "22": "既废之、举大卫为王、为之证曰、我得耶西子大卫、其人惬我心、将悉行我旨也、",
      "23": "上帝依所许者、由此人之裔、为以色列民立一救主、即耶稣也、",
      "24": "于其未至之前、约翰先宣改悔之洗礼于以色列民、",
      "25": "迨毕其职、曰、尔意我为谁、我非其人也、有后我来者、即解其履、我亦弗堪、",
      "26": "兄弟乎、亚伯拉罕之裔、及尔中畏上帝者、此救世之道、宣至我侪矣、",
      "27": "夫居耶路撒冷者、及其有司、因不知基督、亦不知每安息日、所诵先知之言、乃拟定其罪而应之也、",
      "28": "虽未得其当死之辜、竟求彼拉多杀之、",
      "29": "既悉应经中指彼而载者、则自木取之下、葬于墓、",
      "30": "而上帝自死起之、",
      "31": "自加利利同上耶路撒冷者、多日见之、今为其证于民、",
      "32": "我侪以所许列祖之福音报尔、",
      "33": "即上帝起耶稣、应于我侪子孙者、如诗之二篇所载、尔乃我子、我今日生尔、",
      "34": "论其自死起之、不复朽坏、有云、我将以大卫圣而且实之恩赐尔、",
      "35": "故诗又云、尔必不许尔之圣者见朽、",
      "36": "夫大卫在其世、遵行上帝之旨、既寝、归其列祖而见朽、",
      "37": "惟上帝所起者、不见朽也、",
      "38": "是以兄弟宜知、罪之赦由斯人宣于尔、",
      "39": "且凡信者、赖彼诸事见义、即于摩西律、所不能见义者也、",
      "40": "慎之哉、免先知所言临尔、",
      "41": "曰、藐忽者乎、尔其视之、且骇且亡、盖于尔之时、我行一事、人虽告尔、尔必不信、○",
      "42": "众出时、求于后安息日、复宣此道于彼、",
      "43": "会既散、犹太人及进教之敬虔者、多从保罗巴拿巴、二人与之言、劝其恒于上帝之恩、○",
      "44": "后安息日、邑民几尽集、听上帝之道、",
      "45": "惟犹太人见人众多、则充乎嫉妒、驳保罗所言、且谤之、",
      "46": "保罗巴拿巴毅然曰、上帝道宜先宣于尔、而尔弃之、自拟不堪得永生、我侪转向异邦人矣、",
      "47": "盖主如是命我侪云、我已立尔为异邦之光、俾尔施行拯救、至于地极、",
      "48": "异邦人闻之则喜、荣上帝道、凡豫定得永生者咸信焉、",
      "49": "于是主道遍扬四方、",
      "50": "但犹太人唆敬虔之贵妇、及邑之尊者、窘迫保罗巴拿巴、逐之出境、",
      "51": "二人对众拂去足尘、至以哥念、",
      "52": "门徒充乎喜乐、及圣神焉、"
    },
    "14": {
      "1": "二人在以哥念、同入犹太会堂宣道、致犹太人及希利尼人、信者甚众、",
      "2": "但弗顺之犹太人耸异邦人、使其心憾诸兄弟、",
      "3": "二人居彼日久、赖主毅然而言、主假其手、行诸异兆奇事、以证己之恩道、",
      "4": "邑众乃分、有从犹太人者、有从使徒者、",
      "5": "异邦人、犹太人、与其有司、蜂拥而前、欲凌辱之、且石击之、",
      "6": "二人知之、逃至吕高尼之路司得特庇二邑、及其四境、",
      "7": "以宣福音、○",
      "8": "路司得有一弱足者坐焉、乃生而跛、从未尝行者、",
      "9": "听保罗言、保罗注目视之、见其有信可愈、",
      "10": "乃大声曰、尔足卓立、其人遂踊且行、",
      "11": "众见保罗所为、以吕高尼方言扬声曰、诸神以人形临我侪矣、",
      "12": "于是称巴拿巴为丢斯、以保罗倡言、称为希耳米、",
      "13": "邑外丢斯庙之祭司、牵犊奉花冠至门、欲偕众献祭、",
      "14": "使徒巴拿巴保罗闻之、裂衣、跃入众中、呼曰、",
      "15": "诸君何行此乎、我侪亦人、与尔同情、特宣福音予尔、使尔去此虚妄、归于维生上帝、即造天地海、及其中之万有者、",
      "16": "彼于先世任万邦各行其是、",
      "17": "然未尝无证、乃施慈惠、雨降自天、果生以时、俾尔足食、喜溢于心、",
      "18": "二人言此、仅止众不祭之、○",
      "19": "有犹太人来自安提阿、以哥念、唆众、以石击保罗、意其已死、曳出邑外、",
      "20": "门徒环立时、保罗起、入邑、次日与巴拿巴往特庇、",
      "21": "宣福音于是邑、招多人为徒、则返路司得、以哥念、安提阿、",
      "22": "坚门徒心、劝之恒居于道、又言我侪入上帝国、必历多艰、",
      "23": "既于各会择立长老、禁食祈祷、荐之于所信之主、",
      "24": "遂经行彼西底、至旁非利亚、",
      "25": "宣道于别加、下亚大利、",
      "26": "航海至安提阿、昔二人见托于上帝之恩、以行今所毕之事功、即在此也、",
      "27": "既至、则集会众、述上帝偕己所行之事、及辟信门于异邦人、",
      "28": "遂与门徒久居焉、"
    },
    "15": {
      "1": "有数人来自犹太、训诸兄弟曰、苟不依摩西例受割、不能得救也、",
      "2": "保罗巴拿巴与之大相争辩、众定意遣保罗、巴拿巴、及会中数人、上耶路撒冷、见使徒长老、以此端问之、",
      "3": "于是会众送之行、乃经腓尼基、撒玛利亚、述异邦人之向化、诸兄弟大喜、",
      "4": "至耶路撒冷、会众及使徒长老接纳之、遂述上帝偕己所行之事、",
      "5": "有法利赛党信者数人、起而言曰、必为之行割、且命守摩西之例、○",
      "6": "使徒与长老集议此事、",
      "7": "多所辩论、彼得起、语众曰、兄弟乎、尔知上帝昔于尔中选我、使异邦人由我口闻福音而信、",
      "8": "且知人心之上帝、亦为之证、",
      "9": "赐以圣神、如赐我然、无分彼此、以信洁其心、",
      "10": "今何为试上帝、以列祖及我侪不克负之轭、置门徒颈乎、",
      "11": "我侪信己得救、乃由主耶稣恩、亦如彼然、○",
      "12": "众默然、听巴拿巴、保罗、述上帝由彼于异邦人中、所行异迹奇事、",
      "13": "言竟、雅各曰、兄弟其听之、",
      "14": "西门已述上帝初垂顾异邦、由其中取民、以归己名、",
      "15": "诸先知之言、与此符合、",
      "16": "如经云、此后我将反、复建大卫倾覆之幕、复建其颓垣而立之、",
      "17": "俾其余民、及凡奉我名之异邦人寻主、",
      "18": "此自世初、示人斯事之主言之矣、",
      "19": "故我拟自异邦归上帝者、勿扰之、",
      "20": "惟书谕之、戒偶像之污与淫、并勒死之牲及血、",
      "21": "盖伊古以来、摩西之书、于各邑有宣之者、每安息日、读于会堂也、○",
      "22": "时、使徒长老与会众、决意于其中选人、偕保罗巴拿巴往安提阿、即选称巴撒巴之犹大、及西拉、乃兄弟中之尊者、",
      "23": "以书托之、其书云、使徒长老兄弟、请安提阿、叙利亚、基利家、异邦之诸兄弟安、",
      "24": "盖闻有数人出自我中、以言扰尔、倾陷尔心、然非我侪所命、",
      "25": "我侪同心决意选人、遣偕所爱之巴拿巴保罗就尔、",
      "26": "皆为我主耶稣基督名而致命者也、",
      "27": "故遣犹大、西拉、彼将口述此事于尔、",
      "28": "盖圣神与我侪、决意不以他任加尔、惟此要者数端、",
      "29": "即戒祭像之物及血、并勒死之牲与淫、尔若戒此、则善矣、愿尔平康、○",
      "30": "彼等奉遣、至安提阿、集众授书、",
      "31": "众读之、喜其慰、",
      "32": "犹大、西拉、亦先知者、以多言劝兄弟、而坚固之、",
      "33": "居久之、兄弟使之安然归于遣之者、",
      "34": null,
      "35": "惟保罗、巴拿巴、仍居安提阿、偕多人训诲、而宣主道、○",
      "36": "越数日、保罗谓巴拿巴曰、我侪且复往昔宣主道诸邑、视兄弟若何、",
      "37": "巴拿巴欲携称马可之约翰偕往、",
      "38": "保罗以为携之非宜、因其昔在旁非利亚离之而去、不偕往供事也、",
      "39": "遂启争端、彼此分离、巴拿巴携马可、航海往居比路、",
      "40": "保罗选西拉同行、诸兄弟以之托于主恩、",
      "41": "乃周行叙利亚、基利家、坚诸会焉、"
    },
    "16": {
      "1": "保罗至特庇、又适路司得、在彼有门徒提摩太者、犹太信妇之子、其父希利尼人也、",
      "2": "为路司得以哥念诸兄弟所誉、",
      "3": "保罗欲携之同往、以该处之犹太人故、为之行割、盖皆知其父为希利尼人也、",
      "4": "遂经诸邑、以耶路撒冷使徒长老所定之命、授门徒守之、",
      "5": "于是诸会之信益坚、人数日增、○",
      "6": "经行弗吕家加拉太地、且圣神禁其宣道于亚西亚也、",
      "7": "至每西亚境、欲往庇推尼、耶稣之神不许、",
      "8": "乃越每西亚、下特罗亚、",
      "9": "保罗夜见异象、有马其顿人、立而求之曰、请过马其顿助我侪、",
      "10": "保罗见此异象、遂图往马其顿、诚以主召我侪宣福音于彼也、○",
      "11": "自特罗亚扬帆、径至撒摩特喇、次日至尼亚波利、",
      "12": "遂适腓立比、乃马其顿一方之首邑、罗马新疆也、我侪居此数日、",
      "13": "值安息日、出邑门至河滨、知有祈祷所、乃坐、而与会集之妇女言、",
      "14": "有妇名吕底亚、乃推雅推喇邑人、售紫布为业、素拜上帝者也、彼听之、主启其心、专向保罗所言、",
      "15": "妇举家受洗、求我侪曰、若以我为忠于主者、则入居我家、遂强留我侪、○",
      "16": "后适祈祷所、遇一婢为卜筮之鬼所凭、以其术大利厥主、",
      "17": "随保罗及我侪、呼曰、斯人乃至高上帝之仆、以拯救之道宣于尔曹、",
      "18": "如是者多日、保罗厌之、反身谓其鬼曰、我以耶稣基督名、命尔出彼、鬼即出、○",
      "19": "婢之主见其获利之望已失、则执保罗西拉、曳入市、见有司、",
      "20": "解于上宪曰、此犹太人也、大扰我邑、",
      "21": "宣我罗马人不宜受不宜行之规、",
      "22": "群众起而攻之、上宪命褫其衣、杖之、",
      "23": "杖甚、则下之狱、命狱吏固守之、",
      "24": "狱吏受命、下之内狱、以木桎其足、",
      "25": "夜半、保罗西拉载祷载咏、颂美上帝、诸囚倾听、",
      "26": "地忽大震、狱基动摇、诸门顿启、囚之械系尽解、",
      "27": "狱吏寤、见狱门启、拔刀将自杀、意诸囚已逃也、",
      "28": "保罗大声呼曰、毋自戕、我侪咸在、",
      "29": "狱吏索火跃入、战栗伏于保罗西拉前、",
      "30": "导之出、曰、主、我当何为而得救、",
      "31": "曰、信主耶稣、尔与尔家必得救矣、",
      "32": "遂以主道语之、及凡在其家者、",
      "33": "是夜是时、狱吏携二人濯其伤、与其家人即受洗焉、",
      "34": "遂延之入室、为之具餐、既信上帝、举家喜甚、○",
      "35": "及旦、上宪遣隶曰、释此二人、",
      "36": "狱吏以斯言告保罗曰、上宪遣人释尔、今可出、安然而去、",
      "37": "保罗曰、我侪罗马人也、未定罪、而于众前扑之、且下狱、今欲私出我乎、必不可、宜自来引我出也、",
      "38": "隶以此言覆上宪、上宪闻其为罗马人、则惧、",
      "39": "遂来谢焉、引之出、请去其邑、",
      "40": "二人出狱、入吕底亚室、见兄弟而慰之、乃去、"
    },
    "17": {
      "1": "经行暗妃波里、亚波罗尼亚、至帖撒罗尼迦、有犹太人会堂、",
      "2": "保罗依然入之、历三安息日、本诸经与人辩论、",
      "3": "于基督当受害、自死复起、阐发而指陈之、又云、我所宣于尔之耶稣、即基督也、",
      "4": "中有数人受劝、附于保罗西拉、又敬虔之希利尼人甚多、贵妇亦不少、",
      "5": "但犹太人妒之、招纳市井匪类、聚集群众、使阖邑鼓噪、突至耶孙室、欲取二人以予民、",
      "6": "不遇、则曳耶孙、与数兄弟、至邑宰前、呼曰、扰乱天下者亦至此矣、",
      "7": "耶孙纳之、此辈所行、违该撒命、言有他王耶稣也、",
      "8": "众民与邑宰闻之、则悚惧、",
      "9": "乃取耶孙与余人之保而释之、○",
      "10": "兄弟乘夜、急遣保罗西拉往庇哩亚、至则入犹太人会堂、",
      "11": "此邑之人、贤于帖撒罗尼迦人、以其乐于受道、日究经文、果如此否、",
      "12": "故其中多信者、又有希利尼贵妇、及男子亦不少、",
      "13": "但帖撒罗尼迦之犹太人、知保罗宣上帝道于庇哩亚、遂至彼、耸众而扰之、",
      "14": "兄弟即遣保罗适于海、惟西拉提摩太尚留于彼、",
      "15": "送保罗者引至雅典、既受其命、召西拉提摩太速就之、乃返、○",
      "16": "保罗在雅典待之、见其邑偶像充斥、中心愤激、",
      "17": "乃在会堂、与犹太人、及敬虔者辩论、且日在市、与所遇者亦然、",
      "18": "有以彼古罗、斯多亚二教之哲士数人、与之争辨、或曰、此啁嘐者、欲何言耶、或曰、似宣扬异邦鬼神者、盖保罗宣耶稣及复起也、",
      "19": "遂援之至亚略巴古、曰、尔所言之新教、可得闻乎、",
      "20": "尔引异闻入我耳、故我侪欲知其意焉、",
      "21": "盖雅典人及旅是邑者、不遑他务、惟于新者是言是听、○",
      "22": "保罗立于亚略巴古曰、雅典人乎、我见尔凡事敬畏鬼神、过矣、",
      "23": "适游行时、观尔所拜者、遇一坛、书曰、未识之神、尔所未识而崇拜者、我明告尔、",
      "24": "夫造宇宙及其中万有之神、乃天地主、不居手造之殿、",
      "25": "非若有所需者、受人手之供事、自以生命气息、及万物赐众、",
      "26": "且由一本造万邦之人、以居全地、时以定之、界以限之、",
      "27": "俾其寻上帝、庶揣摩得之、然彼不远我侪一人也、",
      "28": "盖我侪在其中而生、而动、而存、如尔作诗者有云、我侪亦为其裔、",
      "29": "既为上帝裔、则不当意其性质如金银石、为人工机巧雕琢者、",
      "30": "是以往时无知、上帝容之、今乃随在命众改悔、",
      "31": "盖彼已定一日、将以所立之人、义鞫天下、乃自死复起之、俾众征信焉、○",
      "32": "众闻死者复起之言、或哂之、或曰、愿再闻尔言此、",
      "33": "于是保罗离之而去、然有数人附而信焉、",
      "34": "中有亚略巴古之丢尼修、及妇大马哩者、又有他人偕之、"
    },
    "18": {
      "1": "厥后、保罗去雅典、至哥林多、",
      "2": "遇犹太人亚居拉者、生于本都、与妻百基拉、甫自义大利来、因革老丢命犹太人尽离罗马、保罗就之、",
      "3": "以同艺故、遂与偕居工作、其艺盖制幕也、",
      "4": "每安息日、保罗在会堂辩论、劝犹太人与希利尼人、○",
      "5": "及西拉提摩太来自马其顿、保罗为道迫切、于犹太人证耶稣为基督、",
      "6": "犹太人敌而谤之、保罗振衣曰、尔血归尔首、我无尤焉、今而后我就异邦人矣、",
      "7": "遂去之、入敬上帝者犹士都之室、邻于会堂、",
      "8": "司会堂者基利司布与其全家信主、哥林多人、多有闻道而信、且受洗者、",
      "9": "夜间、主于异象中、语保罗曰、勿惧、宜言勿默、",
      "10": "盖我偕尔、无人击尔害尔、因我有多民于此邑也、",
      "11": "保罗居彼一年有六月、以上帝道训之、○",
      "12": "迦流为亚该亚方伯时、犹太人同心起而攻保罗、曳至公座之前、",
      "13": "曰、此人劝众违律以拜上帝、",
      "14": "保罗将启口、迦流语犹太人曰、犹太人乎、苟因不义奸恶之事、理宜听尔、",
      "15": "若辩论言语名称、及尔之律、尔自理之、我不欲判此也、",
      "16": "遂逐之出、",
      "17": "众执司会堂者所提尼、于公座前扑之、迦流概不置意、○",
      "18": "保罗尚居多日、乃别诸兄弟、航海往叙利亚、百基拉亚居拉偕之、在坚革哩翦发、有矢誓故也、",
      "19": "至以弗所、留二人于彼、自入会堂、与犹太人辩论、",
      "20": "众请久居、不许、",
      "21": "乃别之曰、若上帝许之、我将反而就尔、遂舟行去以弗所、",
      "22": "至该撒利亚、登岸、上耶路撒冷、问安于会、后下安提阿、",
      "23": "久之又往、以次经加拉太、弗吕家之地、坚诸门徒焉、○",
      "24": "有犹太人亚波罗者、生于亚力山太、至以弗所、",
      "25": "其人博学、谙于诸经、尝受训于主道、且锐志以耶稣之事、详言诲人、彼惟知约翰之洗而已、",
      "26": "在会堂毅然而言、百基拉、亚居拉、闻而延之、述上帝之道尤详、",
      "27": "亚波罗欲往亚该亚、诸兄弟勉之、遗书门徒、令接纳之、既至、大有助于由恩而信者、",
      "28": "盖于众前、力折犹太人、引诸经指明耶稣为基督也、"
    },
    "19": {
      "1": "亚波罗在哥林多时、保罗经行高原、至以弗所、遇数门徒、",
      "2": "问之曰、尔信时已受圣神否、对曰、圣神之临、我未尝闻也、",
      "3": "曰、然则尔受之洗、何所归耶、曰、约翰之洗、",
      "4": "保罗曰、约翰乃施改悔之洗、告民当信后己而来者、即耶稣也、",
      "5": "众闻之、则受洗、归主耶稣之名、",
      "6": "保罗为之按手、圣神临之、遂言诸方言及豫言、",
      "7": "共约十有二人、○",
      "8": "保罗入会堂、毅然而言、历三月、以上帝国之事、辩论劝诲、",
      "9": "有刚愎弗顺者数人、当众前诋诽此道、保罗乃去之、亦令门徒离之、日在推喇奴之学塾辩论、",
      "10": "如是者二年、致居亚西亚之犹太人、希利尼人、悉闻主道、",
      "11": "上帝假保罗手、行非常之能事、",
      "12": "甚有自其身取巾、或襜衣、加诸病者、病即退、邪鬼亦出、",
      "13": "有犹太术士数人、于邪鬼所附者、擅呼主耶稣名、曰、我藉保罗所宣之耶稣命尔出、",
      "14": "行此者、有犹太祭司长士基瓦之七子、",
      "15": "邪鬼应之曰、我知耶稣、亦识保罗、尔曹谁也、",
      "16": "邪鬼所附之人、遂跃其上、胜而制之、致裸且伤、逃出其室、",
      "17": "居以弗所之犹太人、希利尼人、皆知之、无不恐惧、而主耶稣之名丕显矣、",
      "18": "多有信者来、自承其咎、且诉其所为、",
      "19": "素行异术者、多集其书、焚于众前、计值五万金、",
      "20": "主道炽昌、而获胜、有如此者、○",
      "21": "此事既竟、保罗定意经马其顿、亚该亚、往耶路撒冷、曰、至彼后、我亦必见罗马矣、",
      "22": "乃遣供事者二人、提摩太、以拉都、往马其顿、己则暂留亚西亚、○",
      "23": "维时、因斯道大起骚动、",
      "24": "盖有银工底米丢者、素制亚底米银龛、使为此者事业增益、",
      "25": "乃集诸工、与之同业者曰、诸君、我侪以此业获利、尔所知也、",
      "26": "惟此保罗劝导多人、使之转移、谓人手所作者非神、不第于以弗所、亦几遍亚西亚、尔亦闻且见之矣、",
      "27": "如是、不特我业危殆、为人所轻、即大女神亚底米之殿、亦归乌有、且遍亚西亚、及天下所拜者、其显赫将黜矣、",
      "28": "众闻之、怒甚、呼曰、大哉、以弗所人之亚底米也、",
      "29": "举邑扰攘、执保罗之同行者、马其顿人该犹、亚里达古、同心拥入剧场、",
      "30": "保罗欲入见众、门徒不许、",
      "31": "亚西亚官长数人、保罗友也、亦遣人劝之、勿冒险而入、",
      "32": "因群众纷乱、喧哗不一、强半不知何为而集也、",
      "33": "犹太人簇拥亚力山大、或曳之出众前、亚力山大摇手、欲自诉于民、",
      "34": "众识其为犹太人、同声呼曰、大哉、以弗所人之亚底米也、如此者约一时、",
      "35": "司书抚众曰、以弗所人乎、孰不知我邑、乃守大亚底米之殿、及自丢斯所降之像乎、",
      "36": "此事既不能诘、则宜静息、毋造次、",
      "37": "况此人非攘殿物、非讟我女神、而尔曳之至此耶、",
      "38": "若底米丢与所偕之工匠兴讼、自有听讼之期、亦有方伯、彼此质成可也、",
      "39": "尔曹若问他事、可于法律会堂断之、",
      "40": "盖我侪今日无故扰乱、恐因之被鞫、而无辞以解也、",
      "41": "言毕、则散其众、"
    },
    "20": {
      "1": "乱既定、保罗招门徒劝之、遂言别、往马其顿、",
      "2": "经其四境、以多端劝众、则至希腊、",
      "3": "居三月、将乘舟往叙利亚、犹太人设计害之、遂定意由马其顿而反、",
      "4": "从之适亚西亚者、有庇哩亚人毕罗斯之子所巴特、帖撒罗尼迦人亚里达古、西公都、特庇人该犹、并提摩太、及亚西亚人推基古、特罗非摩、",
      "5": "皆先往、在特罗亚相待、",
      "6": "除酵节后、我侪由腓立比航海、五日至特罗亚、与之相会、居七日焉、○",
      "7": "七日之首日、集而擘饼、保罗将于次日启行、与众讲论、延至夜半、",
      "8": "所集之楼、多设灯火、",
      "9": "有少者犹推古、坐牖上、倦而酣睡、保罗讲论已久、少者因睡熟、自三层楼坠下、扶之已死、",
      "10": "保罗下、伏其上而抱之、谓众勿自扰、其生犹存、",
      "11": "乃复上、擘饼而食、相论久之、天明遂行、",
      "12": "少者既生、众携去之、慰甚、○",
      "13": "我侪先登舟往亚朔、欲在彼接保罗、乃其所定、因欲徒步至彼也、",
      "14": "既会于亚朔、我侪接之、遂往米推利尼、",
      "15": "由彼航海、次日经基阿前、又次日泊于撒摩、又次日至米利都、",
      "16": "盖保罗曾定意航海越以弗所、免淹留于亚西亚、乃速行、庶于五旬节、至耶路撒冷也、○",
      "17": "自米利都、遣人至以弗所、招会之长老来、",
      "18": "既至、则谓之曰、尔曹知我自初履亚西亚之日、与尔相偕、始终如何、",
      "19": "我之事主、凡事谦逊涕泣、因犹太人谋害、而历诸艰、",
      "20": "凡益尔者、我无所隐、或于众前、或历诸家、示尔教尔、",
      "21": "劝犹太人、与希利尼人、宜以改悔向上帝、以信向我主耶稣基督、",
      "22": "今我心迫切往耶路撒冷、未知所遇若何、",
      "23": "惟圣神每邑示我、有械系患难俟我也、",
      "24": "然我不以己生为意而贵之、惟欲尽我程途、及由主耶稣所授之职、以证上帝恩惠之福音、",
      "25": "我素与尔交游、宣上帝国、今知尔众不复觌我面矣、",
      "26": "故我今日为证于尔、众人之血、我无与焉、",
      "27": "盖上帝之旨、我无隐讳、悉宣于尔、",
      "28": "尔当自慎、亦慎全群、乃圣神立尔监督于其中、以牧上帝之会、即以己血所购者也、",
      "29": "我知我去后、将有凶狼入尔中、不惜其群、",
      "30": "亦将有人起于尔中、出悖逆之言、诱门徒从之、",
      "31": "故当儆醒、忆我三年之久、昼夜流涕不已、以劝尔众、",
      "32": "今我荐尔于上帝、及其恩道、能建立尔、赐尔有业于凡成圣者之中、",
      "33": "我未始贪人之金银衣服、",
      "34": "乃此二手尝供我、及偕我者之需、尔所知也、",
      "35": "我凡事垂范示尔、当如是勤劳、以扶助柔弱者、且忆主耶稣之言、予者较受者更有福也、○",
      "36": "言毕、跪而偕众祈祷、",
      "37": "众大哭、俯保罗颈、而吻接之、",
      "38": "为其言不复觌我面、甚以为忧、乃送之登舟、"
    },
    "21": {
      "1": "我侪既别众、扬帆径至哥士、翌日至罗底、遂适帕大喇、",
      "2": "遇往腓尼基之舟、登之而行、",
      "3": "遥望居比路、右行而避之、航至叙利亚、于推罗登岸、盖舟于彼卸载也、",
      "4": "遇有门徒、与居七日、斯人感于圣神、谓保罗勿履耶路撒冷、",
      "5": "越七日、启行、众偕妻孥、送至邑外、皆跪于岸祈祷、",
      "6": "互相言别、我侪登舟、众乃归、",
      "7": "自推罗至多利买、水程既尽、乃问安于兄弟、同居一日、",
      "8": "次日去彼、至该撒利亚、入宣道者腓利家居之、彼乃七执事之一也、",
      "9": "有四女、皆处子、而能豫言、",
      "10": "既居数日、有先知亚迦布者、来自犹太、",
      "11": "就我侪、取保罗之带、自缚手足、曰、圣神言犹太人在耶路撒冷、将如是缚斯带之主、付异邦人手矣、",
      "12": "我侪闻此与斯土之人、劝保罗、勿上耶路撒冷、",
      "13": "保罗曰、尔曹胡为哭泣、而摧我心乎、我为主耶稣名、不第受缚、即死于耶路撒冷、亦甘心也、",
      "14": "既不受劝、我侪则止、曰、愿主旨得成焉、○",
      "15": "越数日、束装上耶路撒冷、",
      "16": "有该撒利亚数门徒偕往、携居比路人拿孙、旧门徒也、我侪拟居其家、○",
      "17": "既至耶路撒冷、诸兄弟欣然相接、",
      "18": "次日、保罗与我侪入见雅各、诸长老亦在、",
      "19": "保罗既问众安、即以上帝由己行于异邦之役事、一一述之、",
      "20": "众闻之、归荣上帝、谓保罗曰、兄弟、尔见犹太信者数万、皆热衷守律、",
      "21": "彼闻尔教异邦之犹太人、违背摩西勿与子行割、亦勿循诸规、",
      "22": "今将若何、盖彼必闻尔至、",
      "23": "故宜依我言而行、我中有矢誓者四人、",
      "24": "尔携之去、与之同洁、代为出费、俾得薙发、如此、则众知前所闻者皆虚、而尔自正行而守律也、",
      "25": "至于异邦之信者、我侪已遗书、拟定宜戒祭像之物、及血、并勒死之牲、与淫而已、",
      "26": "次日、保罗携其人、与之同洁、入殿、告以洁期何时而满、迨为之献祭焉、○",
      "27": "七日将竟、来自亚西亚之犹太人、见保罗在殿、唆众执之、",
      "28": "呼曰、以色列人其助之、此乃遍处教众、敌民与律、及斯殿者、又引希利尼人进殿、污此圣所、",
      "29": "盖众曾见以弗所人特罗非摩偕保罗在邑、疑其引之入殿也、",
      "30": "于是举邑震动、民趋集、执保罗、曳之出殿、诸门即闭、",
      "31": "方欲杀之、营中之千夫长、闻举耶路撒冷纷乱、",
      "32": "即率士卒、及百夫长、趋就之、众见千夫长与士卒、则不复扑保罗、",
      "33": "千夫长前执保罗、命以二链系之、问其为谁、所行何事、",
      "34": "众哗不一、千夫长因众扰乱、不得其情、命曳之入营、",
      "35": "及阶、以众拥甚、士卒遂舁保罗、",
      "36": "民众随而呼曰、灭之、○",
      "37": "保罗将入营、谓千夫长曰、我与尔言可乎、曰、尔谙希利尼言乎、",
      "38": "尔非昔日作乱之埃及人、率凶徒四千、出于野者乎、",
      "39": "保罗曰、我乃犹太人、生于基利家之大数、非鄙邑民也、请许我与民言、",
      "40": "许之、保罗立于阶、向民摇手、既而静默、则以希伯来言语之、"
    },
    "22": {
      "1": "曰、诸父兄弟、我今自诉于尔、请听之、",
      "2": "众闻其言希伯来言、静谧益甚、",
      "3": "保罗曰、我乃犹太人、生于基利家之大数、长于此邑、受业于迦玛列门、依我祖之严律、为上帝热衷、一如今日尔众然、",
      "4": "我曾窘逐斯道之人、以至于死、无论男女、系付于狱、",
      "5": "大祭司与诸长老、亦为我证、我曾受其达于兄弟之书、往大马色、欲系在彼者、曳至耶路撒冷受刑、",
      "6": "行近大马色、时约日中、忽有大光自天环照、",
      "7": "我即仆地、闻有声谓我曰、扫罗、扫罗、何窘逐我、",
      "8": "我对曰、主、尔为谁、曰、我乃拿撒勒耶稣、尔所窘逐者也、",
      "9": "偕我者见其光、不闻其声、",
      "10": "我曰、主、我当何为、曰、起、入大马色、在彼凡所定尔将行者、悉告尔焉、",
      "11": "缘光之耀、我不能见、偕我者援我手、导入大马色、",
      "12": "有亚拿尼亚、依律乃敬虔者、为居大马色之犹太人所称、",
      "13": "就而立于我旁、曰、兄弟扫罗、尔可复见、我即举目见之、",
      "14": "又曰、我列祖之上帝立尔、俾知其旨、见彼义者、闻其口出之言、",
      "15": "盖尔将以所见所闻者、为证于众、",
      "16": "今何待乎、起、吁其名而受洗、涤尔罪焉、",
      "17": "我反耶路撒冷、在殿祈祷、神游象外、",
      "18": "见其语我曰、速出耶路撒冷、盖其人不纳尔所证于我者也、",
      "19": "我曰、主、众知我拘囚信尔者、在诸会堂扑之、",
      "20": "证尔者司提反之血见流时、我旁立乐从、守杀之者之衣、",
      "21": "主曰、往哉、我将遣尔远适异邦、○",
      "22": "众闻之至此、则扬声曰、是夫也、当去之于世、不宜生也、",
      "23": "众喧呼、掷衣扬尘于空、",
      "24": "千夫长乃命携保罗入营、以鞭拷讯之、欲知众之喧呼何故、",
      "25": "方以革带系之、保罗谓旁立之百夫长曰、罗马人未定罪而鞭之、可乎、",
      "26": "百夫长闻此、往告千夫长曰、尔何为乎、此罗马人也、",
      "27": "千夫长前谓保罗曰、告我、尔为罗马人否、",
      "28": "曰、然、千夫长曰、我以多金得入此籍、保罗曰、我生而然者也、",
      "29": "于是拷讯者退、千夫长知其为罗马人、因曾缚之、亦惧、○",
      "30": "翌日、欲确知犹太人讼彼之实、乃解其缚、命祭司诸长、与公会咸集、携保罗出、立于众前、"
    },
    "23": {
      "1": "保罗注目视公会曰、兄弟乎、我于上帝前、以良心处世、至于今日、",
      "2": "大祭司亚拿尼亚、命侍立者击其口、",
      "3": "保罗曰、粉饰之墙乎、上帝将击尔、尔坐其位、依律鞫我、乃违律命系我乎、",
      "4": "侍立者曰、上帝之大祭司、尔诟之乎、",
      "5": "保罗曰、兄弟乎、我不识其为大祭司也、记有之、勿诋尔民之有司、",
      "6": "保罗知斯会众、半为撒都该人、半为法利赛人、遂于会中呼曰、兄弟乎、我法利赛人也、亦法利赛人之子、今受鞫、乃因死者复起之望也、",
      "7": "言竟、法利赛人与撒都该人、互起争端、众遂分歧、",
      "8": "盖撒都该人言、无复起、无天使、无神灵、而法利赛人乃谓皆有之、",
      "9": "遂大喧哗、法利赛党之士子数人、起而争曰、我不见此人有何恶、或有神灵、或天使、与之言乎、",
      "10": "斯时大起纷争、千夫长恐保罗被众扯裂、命士卒下、由众中夺之出、引之入营、○",
      "11": "是夜、主立其旁曰、安尔心、尔既证我于耶路撒冷、亦必如是证于罗马、○",
      "12": "及旦、犹太人结党誓而自咒曰、不杀保罗、不食不饮、",
      "13": "同谋者、四十余人、",
      "14": "乃诣祭司诸长与长老曰、我侪已发重誓、不杀保罗、不进食也、",
      "15": "今请偕同公会、告千夫长、明日曳之至尔前、若将详究其情者、我侪已备、于其未至时杀之、",
      "16": "保罗姊妹之子闻其设伏、人营以告保罗、",
      "17": "保罗请一百夫长至曰、引此少者见千夫长、有事告之、",
      "18": "遂引诣千夫长曰、、囚者保罗、请我引此少者见尔、有事以告、",
      "19": "千夫长执其手、至僻处、私问曰、尔欲何事告我乎、",
      "20": "曰、犹太人相约、求尔明日曳保罗至公会、若将详诘其情者、",
      "21": "乞勿从之、盖其中有四十余人、设伏伺之、且誓而自咒、不杀保罗、不食不饮、今已备矣、惟冀尔许之耳、",
      "22": "千夫长遣少者去、戒之曰、尔以斯事报我、勿以告人、",
      "23": "遂召百夫长二人曰、备卒二百、骑七十、持戟者二百、今夜亥初、往该撒利亚、",
      "24": "且备畜、使保罗乘之、护送至方伯腓力斯、",
      "25": "又具以书、其略曰、",
      "26": "革老丢、吕西亚、请方伯腓力斯大人安、",
      "27": "此人为犹太人所执、将杀之、我闻其为罗马人、率士卒往拯之、",
      "28": "欲知讼彼之故、引之至其公会、",
      "29": "见所讼者、祇辩论其律、无当死当系之事、",
      "30": "或以将害斯人之计告我、我即遣诣尔、亦命讼之者、告于尔前、○",
      "31": "士卒奉命、携保罗夜至安提帕底、",
      "32": "次日、骑兵送之、余者归营、",
      "33": "至该撒利亚、呈书方伯、使保罗立于前、",
      "34": "方伯览毕、问为何省人、知其属基利家、",
      "35": "曰、讼尔者至、我将听尔、遂命守之于希律公廨、"
    },
    "24": {
      "1": "越五日、大祭司亚拿尼亚、与长老数人、及辩士帖土罗、下至该撒利亚、讼保罗于方伯、",
      "2": "召保罗至、帖土罗讼之曰、",
      "3": "腓力斯大人、我侪由尔获享承平、藉尔先见、此邦之弊、得以转移、我侪随时随地、感谢靡既、",
      "4": "今不敢烦渎、惟求宽宥、听我片言、",
      "5": "盖我侪见此人如疠疫、于天下犹太人中滋乱、为拿撒勒党之首、",
      "6": null,
      "7": "曾欲辱殿、我侪执之、",
      "8": "尔审讯之、可知我侪所控之诸端矣、",
      "9": "犹太人同声曰、诚如是也、○",
      "10": "方伯颔之、保罗言曰、我知尔听讼此邦有年矣、故乐于自诉、",
      "11": "我上耶路撒冷崇拜、仅十有二日、尔可询而知也、",
      "12": "彼未尝见我在殿、或会堂、或邑中、与人辩论耸众、",
      "13": "今彼讼我之事、不能证于尔前、",
      "14": "惟此一事、我于尔承之、即彼所谓旁门之道、我依之、奉事我列祖之上帝、悉信合于律法、及先知书所载者、",
      "15": "且于上帝有望、无论义与不义、皆将复起、亦如彼之所冀也、",
      "16": "我于此自励、对上帝及世人、常存无亏之良、",
      "17": "今越多年、我携周济我邦之资、及所献之礼而归、",
      "18": "彼遇我在殿自洁、无众无哗、惟自亚西亚来之犹太数人、",
      "19": "若有可罪我者、则彼宜在尔前控之、",
      "20": "不然、则任斯人自言、见我立公会前、有何不义、",
      "21": "但为一言、即我立于众中呼曰、我今被鞫于尔前、乃因死者复起之理也、○",
      "22": "腓力斯详知斯道、遂迟延之曰、俟千夫长吕西亚至、我将判定尔事、",
      "23": "遂命百夫长守保罗而宽之、其友供之者、概勿禁、○",
      "24": "越数日、腓力斯与其妻、犹太女土西拉至、召保罗、听其言基督耶稣之道、",
      "25": "保罗论公义节制、及将来之鞫、腓力斯惧甚曰、今且退、暇时将召尔、",
      "26": "因冀保罗纳以金、遂屡召之共语焉、",
      "27": "越二年、波求非斯都、代腓力斯职、腓力斯欲取悦犹太人、仍留保罗在缧绁中、"
    },
    "25": {
      "1": "非斯都莅任三日、自该撒利亚上耶路撒冷、",
      "2": "祭司诸长、与犹太尊者讼保罗、",
      "3": "乞恩准、取之至耶路撒冷、将设伏于路而杀之、",
      "4": "非斯都曰、保罗拘留该撒利亚、我将速返、",
      "5": "又曰、尔中有权者、可同往、其人有何不韪、则讼之、○",
      "6": "非斯都居彼、不过旬日、遂下至该撒利亚、翌日升座、命引保罗至、",
      "7": "自耶路撒冷来之犹太人环立、以多且重之故讼之、而不得其据、",
      "8": "保罗诉曰、犹太人之律、或殿、或该撒、我皆未犯之、",
      "9": "非斯都欲取悦犹太人、谓保罗曰、尔愿上耶路撒冷、受鞫于我前乎、",
      "10": "保罗曰、我立于该撒公堂、乃我当受鞫之地、我未尝行不义于犹太人、尔所明知也、",
      "11": "若行不义、而干死罪、虽死不辞、若讼我者皆虚、则无人能以我付彼、我上叩该撒矣、",
      "12": "非斯都与公会相议、乃谓之曰、尔既上叩该撒、必往见该撒矣、○",
      "13": "越数日、亚基帕王与百尼基氏、至该撒利亚、问安于非斯都、",
      "14": "居彼久之、非斯都以保罗事陈于王曰、有腓力斯所留之囚、",
      "15": "我在耶路撒冷时、祭司诸长、与犹太长老讼之、求定其罪、",
      "16": "我应之曰、被讼者未与讼者面质、申诉其事、即置之死、非罗马人例也、",
      "17": "犹太人来集于此、我不迟延、翌日升座、命引其人至、",
      "18": "讼之者立、所讼之恶、非我所逆料者、",
      "19": "惟攻之以关乎敬鬼神之道、与一已死之人名耶稣者、而保罗乃言其生也、",
      "20": "我游移如何审讯、故问其欲往耶路撒冷受鞫否、",
      "21": "彼欲上叩、俟皇帝判定、故命留之、以待解于该撒、",
      "22": "亚基帕曰、我亦欲听此人、曰、明日可听之、○",
      "23": "翌日、亚基帕与百尼基氏、大张仪仗而来、偕诸千夫长、及邑之尊者、入公庭、非斯都命引保罗至、",
      "24": "曰、亚基帕王、与凡在此者乎、尔视此人、乃犹太人众、在耶路撒冷及此处、求我而呼曰、不容其生者也、",
      "25": "然我察知其未行当死之事、且已上叩皇帝、故我定意解之、",
      "26": "惟未得其情、以奏我主、故出之众前、尤在尔亚基帕王前、致审讯后、得有所陈、",
      "27": "盖我以为解囚、而不表厥讼辞、非理也、"
    },
    "26": {
      "1": "亚基帕谓保罗曰、许尔自陈、保罗举手诉曰、",
      "2": "亚基帕王欤、我为犹太人所讼者、今日得陈于尔前、幸也、",
      "3": "更幸者、因犹太人之例规辩端、皆尔所知、故求宽忍听我、",
      "4": "我自少时为人若何、自始偕我故土之民、及在耶路撒冷、犹太人皆知之、",
      "5": "彼如允作证、则知我自始依我教中至严之门、为法利赛人也、",
      "6": "今我立而被鞫、乃为望上帝所许于我侪之列祖者、",
      "7": "我十二支、日夜殷勤崇事、亦望获此许耳、王乎、我为此望、为犹太人所讼、",
      "8": "上帝若起夫死者、尔曹何以为不可信乎、",
      "9": "昔我意谓拿撒勒耶稣之名、当多方攻之、",
      "10": "又尝行此于耶路撒冷、且由祭司诸长受权、多囚圣徒、迨其见杀、我亦许之、",
      "11": "又屡刑之于会堂、强使亵渎、攻之益狂、窘逐之至于外邑、",
      "12": "王欤、我以祭司诸长之权、奉命往大马色、",
      "13": "时当正午、途中见自天有光、灿耀于日、环照我及同行者、",
      "14": "众皆仆地、我闻有声、以希伯来音语我曰、扫罗、扫罗、何窘逐我、尔以足踢刺、难矣哉、",
      "15": "我曰、主、尔为谁、曰、我乃尔所窘逐之耶稣也、",
      "16": "起而立、盖我特见于尔、立尔为役与证、以证尔所见、及我将示尔者、",
      "17": "我将拯尔于斯民、及异邦中、",
      "18": "我今遣尔就之、俾启其目、使彼离暗就光、脱于撒但之权、而归上帝、致得罪赦、同获因信成圣之业、",
      "19": "亚基帕王欤、是以我未违自天之示、",
      "20": "乃先在大马色、次在耶路撒冷、犹太全地、爰及异邦人、告之宜改悔、归上帝、行事符于改悔、",
      "21": "犹太人因此诸事、执我于殿、欲杀我、",
      "22": "然我蒙上帝之佑、今日犹存、并为证于尊者卑者之前、所言无非诸先知及摩西豫言之事、",
      "23": "即基督必受害、本其由死复起、光照斯民、及异邦人也、○",
      "24": "保罗如此申诉、非斯都大声曰、保罗、尔狂矣、尔多学、令尔狂矣、",
      "25": "曰、非斯都大人、我非狂也、我所言者、乃真实通明之言、",
      "26": "以王知此、故于王前毅然言之、且深信此事、无所隐讳、盖非行之于僻隅也、",
      "27": "亚基帕王欤、尔信诸先知否乎、我知尔信也、",
      "28": "亚基帕谓保罗曰、尔以少许之劝勉、令我为基督徒耶、",
      "29": "保罗曰、我求上帝、无论以少以多、不独使尔、即凡今日听我者、除此械系、均与我无异也、○",
      "30": "王与方伯、及百尼基氏、并同坐者皆起、",
      "31": "退而相语曰、斯人所为、无当死当系之事、",
      "32": "亚基帕谓非斯都曰、斯人若未上叩该撒、释之可也、"
    },
    "27": {
      "1": "既拟定使我侪航海、往义大利、则以保罗及他囚数人、付于御营之百夫长犹流、",
      "2": "遂登亚大米田舟、将往亚西亚海滨诸处、扬帆而行、有马其顿之帖撒罗尼迦人、亚里达古偕焉、",
      "3": "次日、泊于西顿、犹流善待保罗、许就其友、俾得供给、",
      "4": "由彼扬帆行居比路岛下、风逆故也、",
      "5": "既济基利家旁非利亚之海、至吕家之每拉、",
      "6": "遇亚力山太舟、将往义大利、百夫长令我侪登之、",
      "7": "缓行多日、仅至革尼土对面、为风所阻、行革哩底岛下、与撒摩尼相对、",
      "8": "沿岸而行、仅至一处名佳澳、近拉西亚邑、○",
      "9": "历时既久、已过禁食之期、舟行险危、保罗劝众曰、",
      "10": "诸君、我观此次行舟、必多损害、不第舟与货已也、且及我侪生命矣、",
      "11": "然百夫长信舟长与舟主、过于保罗之言、",
      "12": "且以此澳度冬不便、多劝前行、或可至非尼基度冬、即革哩底之一澳、向东南东北者、",
      "13": "适南风徐来、众以为得意、遂起锚、傍革哩底而行、",
      "14": "未几狂风骤下、由岛拍舟、其风名友拉革罗、",
      "15": "舟为风所掣、不能胜之、随风飘荡、",
      "16": "行至一小岛、名高大者之下、仅能收其小艇、",
      "17": "既曳之上、乃多方护舟、以索缚其底、且恐搁于赛耳底滩、乃下帆、任其飘荡、",
      "18": "狂风撼之甚、次日、弃其所载、",
      "19": "又次日、抛掷舟具、",
      "20": "多日不见日星、风雨交迫、而得救之望绝矣、",
      "21": "众久未食、保罗立其中曰、诸君、尔昔当听我言、若不离革哩底、则不遭此损害矣、",
      "22": "今我劝尔安心、因尔中无一丧命者、惟舟而已、",
      "23": "盖我所属所事之上帝、其使昨夜立于我侧曰、",
      "24": "保罗勿惧、尔必立于该撒之前、且上帝悉以同舟者赐尔、",
      "25": "故诸君宜安心、我信上帝、我侪所遇者、必如所言也、",
      "26": "然必搁于一岛矣、○",
      "27": "至第十四夜、舟飘于亚底亚海、约夜半、舟子以为近岸、",
      "28": "测水得二十仞、少进、又测、得十五仞、",
      "29": "恐触石、于舟尾投四锚、以冀天明、",
      "30": "舟子欲弃舟而逃、下小艇、佯为投锚于舟首者、",
      "31": "保罗谓百夫长与士卒曰、此人不留于舟、尔曹不得救也、",
      "32": "士卒即断小艇之索、任其飘去、",
      "33": "天将明、保罗劝众取食、曰、尔曹悬望、忍饥不食、今已十四日矣、",
      "34": "故劝尔取食、与尔之得救有关也、盖尔众之一发亦不致陨于首、",
      "35": "言毕取饼、当众前谢上帝、擘而先食、",
      "36": "众心乃安、亦食焉、",
      "37": "在舟者、共二百七十六人、",
      "38": "既食而饱、弃麦于海以轻舟、",
      "39": "天明、不识其地、惟见一澳有岸、乃共议、或可进舟于彼、",
      "40": "遂弃锚于海、松舵缆、扬帆遇风、望岸而行、",
      "41": "值二水夹流处、舟遂搁、舟首胶定不动、舟尾因浪猛烈而破、",
      "42": "士卒议杀诸囚、恐有泅而逃者、",
      "43": "百夫长欲救保罗、阻其所谋、命能泅者先下水登岸、",
      "44": "其余或乘板、或凭舟中物、于是皆得救登岸焉、"
    },
    "28": {
      "1": "既得救、知其岛名米利大、",
      "2": "夷人以非常之情相待、爇火纳我、因雨而寒也、",
      "3": "适保罗敛薪一束、置于火、有蝮因热而出、啮其手、",
      "4": "夷人见蛇悬之、相语曰、是诚凶徒、虽免于海、义不容其生也、",
      "5": "保罗拂蛇于火、无所损伤、",
      "6": "夷人度其必肿、或忽仆而死、久之、见其无恙、则转念谓其为神也、○",
      "7": "岛长部百流、有田近此、以礼相接、款留三日、",
      "8": "适部百流之父、患热及血痢而卧、保罗入而祈祷、按手其上而愈之、",
      "9": "自是岛中患病者、亦就医焉、",
      "10": "彼众优礼我侪、行时、以所需者相赠、○",
      "11": "阅三月、登亚力山太舟前行、其舟号丢斯双子、乃于斯岛度冬者、",
      "12": "至叙拉古、停泊三日、",
      "13": "由彼绕行、至利基翁、越一日南风起、次日至部丢利、",
      "14": "遇诸兄弟、请我同居七日、遂往罗马、",
      "15": "罗马兄弟闻之、出迎于亚比乌市、及三馆、保罗见之、谢上帝而心安、○",
      "16": "既入罗马、许保罗偕守卒一人别居、",
      "17": "越三日、保罗招犹太诸长者、既集、谓之曰、兄弟、我未干犯斯民、及我侪列祖之规、然自耶路撒冷被囚、付于罗马人手、",
      "18": "罗马人讯我、见无死罪、欲释之、",
      "19": "惟犹太人争之、我不得已、上叩该撒、非有所讼我邦也、",
      "20": "缘此、请尔相见共语、盖我为以色列所望者、为此链所系、",
      "21": "众曰、我侪未接自犹太论尔之书、亦未有一兄弟来此报告、或言尔有何不善、",
      "22": "但我欲闻尔意若何、盖此教我知其随在见诋矣、○",
      "23": "既定期、多就之于寓、保罗自朝至暮、本摩西律、及先知言、证上帝国、且以耶稣之事劝之、",
      "24": "所言有信者、亦有不信者、",
      "25": "两不相合、乃散、未散之先、保罗以一言语之曰、善哉、圣神托先知以赛亚告尔列祖云、",
      "26": "往告斯民曰、尔将听而不聪、视而不明、",
      "27": "盖斯民心顽、耳聩、自闭其目、恐目视、耳听、心悟、转移而我医之、",
      "28": "故尔当知上帝之拯救、施于异邦人、",
      "29": "彼将听之也、○",
      "30": "保罗居于自僦之屋二年、凡来见者、皆接纳之、",
      "31": "宣上帝国、以主耶稣基督之事、毅然教诲、无禁之者、"
    }
  },
  "Rom": {
    "1": {
      "1": "耶稣基督之仆保罗、奉召为使徒、特简以宣上帝福音、",
      "2": "即昔藉诸先知所许、载于圣经者、",
      "3": "乃谓其子、依形躯言、自大卫之裔而生、",
      "4": "依维圣之神言、因自死复生、以权能证为上帝子、即我主耶稣基督、",
      "5": "我侪由彼受恩、及使徒职、使万邦缘其名因信而服、",
      "6": "尔曹亦在其中、为耶稣基督所召也、",
      "7": "凡在罗马、为上帝所爱、蒙召为圣徒者、愿恩惠平康、由我父上帝、及主耶稣基督归尔、○",
      "8": "首焉者、我赖耶稣基督、为尔众谢我上帝、因尔之信、举世宣扬、",
      "9": "盖上帝、即我于其子之福音、以心神所崇事者、证我常言及尔、",
      "10": "祈祷间、所恒求者、庶依上帝旨、终得坦途就尔、",
      "11": "盖我切愿见尔、以属神之恩赐贶尔、致尔坚定、",
      "12": "即我偕尔、因尔我同信、互相得慰也、",
      "13": "兄弟乎、我愿尔知、我屡定意就尔、欲于尔中得果、如在他邦然、但至今仍有所阻、",
      "14": "我于希利尼人、化外人、智者愚者、皆负其债、",
      "15": "故愿尽我心、并宣福音于尔在罗马者、",
      "16": "我不以福音为耻、是乃上帝之能、以救凡信者、先犹太人、次希利尼人、",
      "17": "盖上帝之义、于斯而著、由信致信、如经云、义者将因信而生、○",
      "18": "夫上帝之怒、自天而显、加诸不虔不义之人、即以不义而抑真理者也、",
      "19": "盖所可知乎上帝者、彰于其衷、乃上帝彰之也、",
      "20": "自创世以来、上帝之永能神性、即所莫可见者、已明可见矣、乃由所造之物而知之、致人末由推诿、",
      "21": "顾彼既知上帝、而不以上帝荣之、亦不谢之、乃思议虔妄、心蠢而昧、",
      "22": "自称为智、适成为愚、",
      "23": "以不朽上帝之荣、而易以必朽之人、及禽兽昆虫之状、○",
      "24": "故上帝任其心逞嗜欲、陷于不洁、致互辱其身、",
      "25": "彼以上帝之真、易之以伪、宁崇奉受造之物、不崇奉造物之主、夫上帝乃宜颂者、历世靡暨、阿们、○",
      "26": "是以上帝任其纵可耻之欲、妇女以顺性之用、变为逆性之用、",
      "27": "男子亦然、弃妇女顺性之用、嗜欲互烁、男与男行邪僻、自受谬妄当得之报、○",
      "28": "彼知识中既不愿有上帝、上帝遂任其丧心、行非宜之行、",
      "29": "充乎诸般不义、恶慝、贪婪、暴很、媢嫉、凶杀、争鬬、诡谲、阴险、",
      "30": "隐刺、毁谤、憎乎上帝、狎侮、傲慢、矜夸、造恶、违逆父母、",
      "31": "愚昧、背约、不情、不慈、",
      "32": "若辈既知上帝之定命、凡行此者宜死、乃不第自行之、又悦人行之、"
    },
    "2": {
      "1": "是以凡尔拟人者、无可推诿、盖尔拟人、适以罪己、因尔所拟者、躬自蹈之也、",
      "2": "夫人行此、我知上帝必依真理鞫之、",
      "3": "人乎、尔拟行此者、而自蹈之、岂以为将逭上帝之鞫乎、",
      "4": "抑轻亵其宏大之慈惠宽容恒忍、不知上帝之慈惠导尔改悔乎、",
      "5": "乃任尔刚愎、罔有悛心、积怒厥躬、以至上帝震怒、显其义鞫之日、",
      "6": "各依其行而报之、",
      "7": "凡恒于为善、求尊荣不朽者、以永生报之、",
      "8": "结党不从真理、而从非义者、以忿怒报之、",
      "9": "患难、窘苦、加诸作恶者、先犹太人、次希利尼人、",
      "10": "尊荣、平康、报诸作善者、先犹太人、次希利尼人、",
      "11": "盖上帝不偏视人也、",
      "12": "凡无律获罪者、亦将无律而沦亡、有律获罪者、将依律而受鞫、",
      "13": "在上帝前、非听律者为义、乃行律者称义、",
      "14": "盖异邦人无律、若率性而行合律之行、是无律而自为律、",
      "15": "乃律铭于其心、彰之以行、良心亦与同证、其相议也、或讼或恕、",
      "16": "迨上帝由耶稣基督鞫人隐微之日、依我福音焉、○",
      "17": "尔名为犹太人、惟律是恃、以上帝自诩、",
      "18": "既习于律、则知其旨、且乐夫至善、或作能辨是非",
      "19": "自信为瞽者之相、暗者之光、",
      "20": "愚者之师、赤子之傅、于律中有知识真理之模范、",
      "21": "夫尔诲人、而不自诲乎、尔言勿窃、而自窃乎、",
      "22": "尔言勿淫、而自淫乎、尔恶偶像、而自劫殿乎、",
      "23": "尔以律自夸、而干律以辱上帝乎、",
      "24": "上帝之名、缘尔受谤于异邦、如经所载矣、",
      "25": "尔若行律、则割礼有益、若干律、则割如未割、",
      "26": "若然、则未割者守律之义、虽未割、不谓之为割乎、",
      "27": "其素无割而守律者、不罪尔以文与割而干律者乎、",
      "28": "盖显为犹太人者、非犹太人、显于身之割、非割也、",
      "29": "惟隐为犹太人者、诚犹太人、割亦属乎心、在性灵不在仪文、其称誉也、非由人、乃由上帝也、"
    },
    "3": {
      "1": "然则犹太人何所长、割礼何所益乎、",
      "2": "曰、凡事多益、首则上帝之诏托之、",
      "3": "设有无信者何如耶、彼之无信、岂废上帝信乎、",
      "4": "曰、非也、惟上帝诚、而人皆伪、如经云、俾尔于言见义、于鞫获胜、",
      "5": "我且依人之言而言、若我之不义彰上帝义、我将何言、上帝降怒为不义乎、",
      "6": "曰、非也、若然、则上帝焉能鞫世耶、",
      "7": "若上帝之诚、因我之伪而益致其荣、则我何仍见鞫如罪人乎、",
      "8": "且何不为恶以致善乎、谤我者谓我侪有是言、其人服罪宜也、○",
      "9": "然则若何、我侪愈于彼乎、曰、否、不然、我侪曾证犹太人、希利尼人、咸在罪下、",
      "10": "如经云、无义人、无其一也、",
      "11": "无晓悟者、无寻求上帝者、",
      "12": "皆弃正路、同为无益、无行善者、无其一也、",
      "13": "厥喉如未封之墓、舌施诡诈、唇藏蝮毒、",
      "14": "口盈咒诅荼苦、",
      "15": "其足疾趋以流人血、",
      "16": "其途毁灭残伤、",
      "17": "不识平康之路、",
      "18": "目无上帝可畏、○",
      "19": "我侪知律所言、乃为律下者言之、以塞众口、使举世服罪于上帝前、",
      "20": "盖于上帝前、无人因行律见义、第由律知罪耳、○",
      "21": "今上帝之义、于律外昭著、乃律与先知所证者、",
      "22": "即上帝之义、因信耶稣基督、及于诸信者、无所区别、",
      "23": "盖众俱已获罪、而歉上帝之荣、",
      "24": "惟蒙上帝之恩、因基督耶稣之救赎、不劳而见义、",
      "25": "上帝立耶稣为挽回之祭、俾信之者藉其血而获宥、以彰上帝之义、因其宽容、不究既往之罪、",
      "26": "今彰其义、致己为义、且义夫信耶稣者、",
      "27": "然则所夸安在乎、曰、无之矣、以何律无之、以行之律乎、曰、非也、以信之律耳、",
      "28": "故我谓人见义由乎信、非由行律也、",
      "29": "夫上帝独犹太人之上帝乎、非亦异邦人之上帝乎、然也、亦异邦人之上帝也、",
      "30": "上帝惟一、由信而义受割者、亦由信而义未受割者、",
      "31": "然则我侪以信废律乎、曰、非也、乃坚律耳、"
    },
    "4": {
      "1": "如是、试问我祖亚伯拉罕、依其形躯何所得耶、",
      "2": "若亚伯拉罕因行见义、则有可夸、然于上帝前则无之、",
      "3": "经何云乎、亚伯拉罕信上帝、上帝遂以其信为义也、",
      "4": "夫行者得赏、非为恩、乃其所宜、",
      "5": "惟不行者、第信称不虔之人为义、彼信即以之为其义矣、",
      "6": "又如大卫谓于行之外、而上帝义之者为有福、",
      "7": "曰、厥过得宥、厥罪得掩、其曹福矣、",
      "8": "主不以为有罪、其人福矣、",
      "9": "是福也、祇及于受割者乎、抑亦及于未受割者乎、盖我侪谓亚伯拉罕之信、即以之为其义也、",
      "10": "何以为义、在割乎、抑在未割乎、非在割、乃在未割也、",
      "11": "且亚伯拉罕受割之号、即其未受割、因信为义之印证、使为凡未割而信者之父、致彼称义、",
      "12": "亦为受割者之父、即不第由乎割、亦践我父亚伯拉罕、未割而信之迹者也、",
      "13": "盖上帝许亚伯拉罕、及其苗裔承世、非由律、乃由因信之义、",
      "14": "若由律者为嗣、信则为虚、许亦废矣、",
      "15": "盖律以致怒、无律则无犯、",
      "16": "故由乎信、而依乎恩、致坚所许于诸裔、不第于宗律者、亦于宗亚伯拉罕之信者、亚伯拉罕于所信之上帝前、为我众之父、",
      "17": "如经云、我立尔为万邦之父、夫上帝即苏诸死者、命无为有者也、",
      "18": "亚伯拉罕虽已绝望、犹望而信、致为诸邦之父、如经云、尔裔将若星然、",
      "19": "彼虽年近百龄、自念其身如死、撒拉绝孕、而其信不衰、",
      "20": "且于上帝所许、不以不信而贰其心、惟信弥笃、归荣上帝、",
      "21": "深信上帝所许者、必能成之、",
      "22": "故因其信以之为义、",
      "23": "夫经所载以之为义者、不第为彼、亦为我侪、",
      "24": "即信使我主耶稣自死而起者、亦将以之为义也、",
      "25": "夫耶稣为我罪愆而被付、且为我见义而复起焉、"
    },
    "5": {
      "1": "是以我侪既因信见义、则由我主耶稣基督和于上帝、",
      "2": "亦由之因信而进于恩、即今所止者、且以仰望上帝之荣为乐、",
      "3": "不宁惟是、即处患难亦乐也、盖知患难生强忍、",
      "4": "强忍生练达、练达生希望、",
      "5": "而希望不启羞、缘上帝之爱、由赐我之圣神、灌溉我心也、",
      "6": "盖我侪尚弱时、基督依期为不虔者死、",
      "7": "夫为义人死者、仅或有之、为善人死者、容或敢焉、",
      "8": "惟我尚为罪人时、基督为我死、上帝之爱于此而彰、",
      "9": "今我既因其血而见义、不更由之得救而免怒乎、",
      "10": "盖我侪尚为敌时、由其子之死、得复和于上帝、既已复和、更必于其生得救矣、",
      "11": "不第此也、既因我主耶稣基督、乐夫上帝、即今由之而得复和者也、○",
      "12": "是以罪由一人入世、因罪而有死、于是死延于众、以皆获罪也、",
      "13": "盖律未立、罪已在世、但无律、则不谓之罪、",
      "14": "然自亚当至摩西、乃死乘权、以及非若亚当之罪而获罪者、夫亚当乃后至者之对像也、",
      "15": "但愆尤不如恩赐、若以一人之愆尤、致众死亡、则上帝之恩、及因一人耶稣基督之恩赐、尤溢于众矣、",
      "16": "且以一人干罪、亦不如恩赐、盖鞫由一人以定罪、恩赐则由多愆以见义也、",
      "17": "若以一人之愆、致死乘权、则受洪恩及义之赐者、更由一人耶稣基督、而乘权于生矣、",
      "18": "若然、则以一愆致众定罪、亦以一义致众见义而获生、",
      "19": "盖如以一人之逆而众为罪、亦以一人之顺而众为义矣、",
      "20": "且律既至、俾愆益增、罪既增、而恩愈洪矣、",
      "21": "致如罪于死中乘权、恩亦若是由义乘权至于永生、惟因我主耶稣基督焉、"
    },
    "6": {
      "1": "然则我将何言、得毋恒于罪、俾恩益洪乎、",
      "2": "曰、非也、我侪于罪既死、讵可仍在罪中生乎、",
      "3": "岂不知我侪受洗、以入基督耶稣者、乃受洗以入其死乎、",
      "4": "故我侪既由洗而入于死、与之同葬、致如基督由父之荣、自死见起、我侪为人、亦如是维新矣、",
      "5": "盖我侪若于其死状与之联合、则将于其复起也、亦然、",
      "6": "乃知旧日之我、与之同钉、俾罪体泯、不复为罪所役、",
      "7": "因已死者释于罪也、",
      "8": "若我侪与基督同死、则我侪之信亦必与之同生矣、",
      "9": "且知基督自死见起、必不再死、死不再主之、",
      "10": "其死也、乃一次为罪而死、其生也、则为上帝而生、",
      "11": "如是、尔曹于基督耶稣中、宜视己为罪而死、为上帝而生也、○",
      "12": "故毋容罪乘权于尔将死之身、致徇其欲、",
      "13": "亦毋献肢体于罪、为不义之器、惟如自死而生者、献己于上帝、以肢体为义之器、奉于上帝、",
      "14": "盖罪必不主尔、以尔非在律下、乃在恩下也、○",
      "15": "然则若何、我侪既在恩下、不在律下、可干罪乎、曰、不可、",
      "16": "岂不知尔献己为仆以顺之、既为所顺者之仆乎、或于罪以致死、或于顺以致义、",
      "17": "感谢上帝、缘尔素为罪之仆、今自乃心、服尔所受之教范、",
      "18": "得释于罪、而为义之仆矣、",
      "19": "因尔形躯之弱、我则依常人所言而言、尔曹曾献肢体为不洁不法之仆、以至无度、今宜献肢体为义之仆、以至成圣、",
      "20": "尔昔为罪之仆、不服于义、",
      "21": "昔之所行、今日耻之、其效维何、终则死亡、",
      "22": "今尔得释于罪、为上帝仆、其效成圣、终则永生、",
      "23": "盖罪之值乃死、上帝之恩赐乃永生、在我主基督耶稣中焉、"
    },
    "7": {
      "1": "兄弟乎、我与谙律者言、岂不知律之束人、乃毕生乎、",
      "2": "盖妇之从夫、夫在则为律所缚、夫死则脱夫之律、",
      "3": "是以夫在而他适者、谓之淫妇、夫死则见释于律、虽他适不为淫、",
      "4": "我兄弟乎、如是、尔因基督之身、脱律若死、致可他适、即自死见起者、俾我侪结果、在于上帝、",
      "5": "盖我侪徇形躯时、其由律之恶欲、动于肢体、厥果维死、",
      "6": "今于素所缚我之律、既脱之若死、致我之奉事、不以文之旧、而以神之新矣、○",
      "7": "然则将何言耶、律为罪乎、非也、但非由律、则我未尝知罪、如律不言毋欲、则我不知欲、",
      "8": "然罪乘机、由诫而动诸欲于我中、盖无律罪乃死、",
      "9": "昔我无律而生、诫至、罪复生而我死、",
      "10": "是致生之诫、适以致死、",
      "11": "盖罪乘机、因诫诱我、且以之杀我、",
      "12": "如是、律圣、诫亦圣、且义且善也、",
      "13": "然则善其死我乎、非也、但罪因善而死我、以显其为罪、俾罪因诫而致其极耳、",
      "14": "夫我侪知律属神、我属形躯、自鬻于罪、",
      "15": "盖我所为者、不自知也、我所愿者不行之、我所恶者斯行之、",
      "16": "若我行所不愿者、则许律为善矣、",
      "17": "然则行之者、非我也、乃居我中之罪也、",
      "18": "盖我知我形躯中无善、虽志于善、而未能行也、",
      "19": "故我不行所愿之善、而行所不愿之恶、",
      "20": "若我行所不愿者、其行之者、非我也、乃居我中之罪也、",
      "21": "是以我觉有一律、即我愿行善、而恶偕我、",
      "22": "盖依内心、则悦上帝之律、",
      "23": "然觉肢体中别有一律、与我心志之律战、虏我服于肢体中之罪律、",
      "24": "苦哉、我之为人也、谁拯我脱此致死之身乎、",
      "25": "感谢上帝、由我主耶稣基督为然、是故我以心志服于上帝律、以形躯服于罪律矣、"
    },
    "8": {
      "1": "是以凡在基督耶稣中者、无所定罪、",
      "2": "因致生圣神之律、由基督耶稣、释我于罪及死之律矣、",
      "3": "盖律既因形躯而弱、致有所不能为、上帝为罪、乃遣其子、身具罪状、于形躯而定罪、",
      "4": "使律之义成于我侪、即不依形躯而行、依神而行者也、",
      "5": "盖依形躯者、志乎形躯之事、依神者、志乎神之事、",
      "6": "夫形躯之志乃死、神之志生且安也、",
      "7": "盖形躯之志、敌乎上帝、以其不服上帝律、且不能服也、",
      "8": "从形躯者、不能取悦乎上帝、",
      "9": "若上帝之神居尔衷、则尔不从形躯、而从神矣、不有基督之神者、非其徒也、",
      "10": "若基督在尔衷、身则因罪而死、神则因义而生、",
      "11": "若自死起耶稣者之神居尔衷、则自死起基督耶稣者、亦必以其居尔衷之神、苏尔将死之身、○",
      "12": "兄弟乎、我侪非负债于形躯、致依形躯而生、",
      "13": "尔若依形躯而生、则必死、惟以神而泯身之所行、则必生、",
      "14": "凡为上帝之神所导者、乃上帝子也、",
      "15": "盖尔曹非受为奴之神、复致畏惧、乃受为子之神、因而呼曰阿爸父也、",
      "16": "圣神与我神、共证我侪为上帝子、",
      "17": "既为子、则为嗣、即上帝嗣、与基督同为嗣、若与之同苦、亦必与之同荣、○",
      "18": "我意今时之苦、不足比将显于我侪之荣、",
      "19": "受造之物、引领而待上帝众子之显、",
      "20": "盖受造之物服于虚、非其本愿、乃为服之者之故耳、",
      "21": "因望受造之物、亦脱于败坏之束缚、得入上帝众子自由之荣、",
      "22": "我知凡受造者、至今共叹劬劳、",
      "23": "不第此也、我侪获圣神之初实者、亦中心太息、以俟得成为子、即我身之赎也、",
      "24": "夫我侪以望而得救、然既见之望、非望也、盖既见之、孰犹望之乎、",
      "25": "惟我侪望所未见者、则忍以待之、○",
      "26": "且圣神亦扶助我侪之弱、盖我不知宜如何祈祷、惟圣神以莫可言之太息、代我祈求、",
      "27": "且鉴人心之上帝、明晓圣神之意、因依其旨、代圣徒祈求也、",
      "28": "我侪知万事同工以益夫爱上帝者、即依其旨而蒙召者也、",
      "29": "上帝所豫知者、又豫定效其子之状、使为众兄弟中之冢子、",
      "30": "其所豫定者召之、召者义之、义者荣之、○",
      "31": "然则将何言耶、若上帝佑我、谁能敌我乎、",
      "32": "彼既不惜己子、为我众舍之、岂不并以万物赐我哉、",
      "33": "谁讼上帝所选者乎、",
      "34": "上帝义之、谁罪之乎、基督耶稣既死矣、且自死而起、在上帝右、为我祈也、",
      "35": "谁能间我于基督之爱、或患难、厄穷、窘逐、饥饿、裸裎、艰危、白刃乎、",
      "36": "如经云、我侪缘尔、终日见杀、视如将宰之羊、",
      "37": "然我侪于此诸事、赖爱我者胜而有余、",
      "38": "盖我深信或死、或生、或天使、或执政者、或有能者、或今时、或将来、",
      "39": "或高、或深、或他受造之物、皆不能间我侪于上帝之爱、即在我主耶稣基督中者也、"
    },
    "9": {
      "1": "我宗基督、言真无诳、我是非之良、感于圣神、同为之证、",
      "2": "我有大忧、痛心不已、",
      "3": "为我兄弟骨肉之亲、即见绝于基督、亦所愿也、",
      "4": "彼固以色列人、得为上帝子、有荣耀、诸约、律例、礼仪、及应许、",
      "5": "列祖其祖也、依形躯言、基督由之而出、即在万有之上、永世当颂之上帝、阿们、",
      "6": "非谓上帝之言废也、盖出于以色列者、非尽以色列人、",
      "7": "亦非因其为亚伯拉罕之裔、遂尽为子、经云、由于以撒者、乃谓为尔裔也、",
      "8": "是则形躯之子、非上帝子、惟应许之子称为裔也、",
      "9": "其所许之言云、届期我必至、撒拉将生子、",
      "10": "不第此也、利百加由我祖以撒而妊、",
      "11": "二子未生、善恶未形、俾上帝选人之旨不移、非由乎行、乃由乎召之者、",
      "12": "遂谕利百加曰、长子必事幼子、",
      "13": "如经云、我爱雅各、而恶以扫、○",
      "14": "然则将何言耶、上帝有不义乎、非也、",
      "15": "盖谕摩西云、我所欲矜恤者矜恤之、欲怜悯者怜悯之、",
      "16": "是则非由志意、非由驰驱、乃由矜恤之上帝也、",
      "17": "盖经谕法老云、我之兴尔、特彰我能于尔、扬我名于天下、",
      "18": "是上帝随所欲矜恤之、亦随所欲刚愎之、○",
      "19": "如是、尔必语我云、上帝何为尚责人乎、孰既逆其旨乎、",
      "20": "人乎、尔为谁、反诘上帝耶、受造之物、岂谓造之者云、尔何为若是造我乎、",
      "21": "陶人岂无权于泥、由一团而造器、一为尊、一为卑乎、",
      "22": "若上帝欲彰其怒、示其能、则以恒忍、包容可怒之器、备以毁败者、",
      "23": "且欲其丰富之荣、示于矜恤之器、备以获荣者、",
      "24": "即我侪蒙召之人、不第自犹太、亦自异邦、如是、尚何言哉、",
      "25": "何西阿书载上帝言云、我将称非我民者为我民、非蒙爱者为蒙爱、",
      "26": "昔于某地语人曰、尔非我民、将于斯地、称为维生上帝子、",
      "27": "以赛亚指以色列呼曰、以色列众子、其数虽如海沙、而得救者其遗余耳、",
      "28": "盖主将践其言于世、且果决而成之、",
      "29": "如以赛亚曾言、若万军之主、未留余种于我、则我侪必如所多玛、犹蛾摩拉矣、○",
      "30": "然则将何言耶、异邦人未趋义而得义、即由信之义也、",
      "31": "惟以色列人趋律之义而不及、",
      "32": "此何故耶、曰、不由于信、而由于行、乃蹶于踬人之石、",
      "33": "如经云、我以踬人之石、碍人之磐、置于锡安、信之者、必不启羞也、"
    },
    "10": {
      "1": "兄弟乎、我心所愿、而祈于上帝者、俾以色列人得救也、",
      "2": "我为之证、彼为上帝热衷、但非依真知耳、",
      "3": "盖不识上帝之义、而求立己之义、故不服上帝之义也、",
      "4": "夫律尽于基督、致义夫诸信者、",
      "5": "摩西书云、行律之义者、则因之而生、",
      "6": "惟由信之义则曰、尔勿意谓谁升于天、即言携基督而下也、",
      "7": "谁下于渊、即言携基督自死而上也、",
      "8": "然则何谓耶、曰、斯道密迩乎尔、在汝口、在汝心、即由信之道、我侪所宣也、",
      "9": "若尔以口认耶稣为主、心信上帝自死起之、则得救、",
      "10": "盖人心信以致义、口认以致救、",
      "11": "经云、凡信之者不启羞、",
      "12": "夫犹太人、希利尼人、无所区别、咸共一主、其丰恩及于凡吁之者、",
      "13": "故曰、吁主名者、悉得救也、",
      "14": "然未尝信之、何由吁之、未尝闻之、何由信之、未有宣者、何由闻之、",
      "15": "未有遣者、何由宣之、如经云、报诸善之嘉音者、其步履美何如哉、",
      "16": "然非皆听受嘉音、以赛亚云、主、我所宣者、谁信之乎、",
      "17": "是信由于闻、而闻由于基督之道也、",
      "18": "我则曰、彼岂未闻乎、诚闻之矣、经云、其声遍于宇内、其言达于地极、",
      "19": "我又曰、以色列民岂未知乎、昔摩西云、我将以异族激尔愤、且将以蚩氓触尔怒、",
      "20": "以赛亚毅然而言曰、未求我者、我与之遇、未询我者、我为之见、",
      "21": "惟指以色列民、则曰、我终日举手、招悖逆有违言之民矣、"
    },
    "11": {
      "1": "然则上帝弃其民乎、非也、盖我亦以色列人、亚伯拉罕之裔、便雅悯之支也、",
      "2": "上帝未弃其所豫知之民、尔岂不知经指以利亚所云乎、彼吁上帝、而讼以色列人曰、",
      "3": "主、彼曾杀尔先知、铲尔祭坛、惟我独存、又欲索我命矣、",
      "4": "上帝何以应之、曰、我为己遗七千人、未尝屈膝巴力者、",
      "5": "于今亦然、犹有遗余、依恩而选者、",
      "6": "既以恩、则不复以行、否则恩不复为恩矣、",
      "7": "然则若何、以色列人所求未得、惟蒙选者得之、余则顽耳、",
      "8": "如经云、上帝赋之以昏昧之心、目不见、耳不闻、至于今日、",
      "9": "大卫曰、愿其筵席为绊、为槛、为碍、而为其报、",
      "10": "愿其目蒙而不见、其背终于伛偻、",
      "11": "然则彼蹶至于倾陷乎、非也、乃以其过犯、而拯及异邦、致发其愤也、",
      "12": "若彼之过犯、为斯世之富有、彼之空乏、为异邦之丰盈、其盛不更愈乎、○",
      "13": "我言此示尔异邦人者、因我为异邦之使徒、故荣我职耳、",
      "14": "庶可发我骨肉之愤、而救其数人、",
      "15": "若彼之见弃、为斯世复和于上帝、则其见纳也、岂非自死而生乎、",
      "16": "夫初荐之面圣、其团亦圣、树之根圣、其枝亦圣、",
      "17": "若有数枝见折、尔素为野榄者得接于其中、共与于橄榄之根及膏腴、",
      "18": "则勿对枝自诩、若然、当思非尔承根、乃根承尔、",
      "19": "尔必曰、枝之见折、为使我得接也、",
      "20": "诚如是也、彼以不信见折、尔以信得存、勿自高、惟惧耳、",
      "21": "上帝既不惜原枝、亦必不惜尔也、",
      "22": "试观上帝之慈与严、于倾者则严、于尔则慈、惟宜恒于其慈、否则亦必见斫矣、",
      "23": "彼若不终于不信、亦必见接、盖上帝能复接之也、",
      "24": "尔见斫于顺性之野榄、而逆性见接于嘉榄、况斯顺性之枝、复见接于本榄乎、○",
      "25": "兄弟乎、我不欲尔不知斯奥、恐尔自以为智、即以色列人间有顽者、以待异邦人之盈数归入焉、",
      "26": "如是、以色列全族必皆得救也、如经云、将有救者、自锡安而出、革雅各之不虔、",
      "27": "又曰、我除厥罪时、与彼所约者如此、",
      "28": "以福音言、彼因尔曹而为敌、以选择言、彼因列祖而见爱、",
      "29": "盖上帝之赐与召无悔也、",
      "30": "昔尔不顺上帝、今因彼之不顺、而蒙矜恤、",
      "31": "如是、彼今不顺、缘施尔之矜恤、亦蒙矜恤焉、",
      "32": "盖上帝藩万人于不顺之中、乃为矜恤万人耳、○",
      "33": "渊渊乎、上帝智慧知识之富有乎、其鞫何可测、其踪何可追、",
      "34": "孰知主志、孰与参议、",
      "35": "孰先予主、而得其报、",
      "36": "盖万有本之、由之、归之、宜尊荣之、永世靡暨、阿们、"
    },
    "12": {
      "1": "兄弟乎、缘此、我以上帝之怜悯劝尔、献身为生祭、圣而见悦于上帝、乃尔当然之崇事也、",
      "2": "勿同乎世、惟以心之更新而变化、致验上帝之旨、乃善而可悦、且纯全者也、○",
      "3": "我藉所赐之恩、语于尔曹、自度勿越乎所当度、宜循理而度、依上帝所赋各人之信量、",
      "4": "如身有百体、其用不一、",
      "5": "我众在基督为一身、互相为体亦若是、",
      "6": "既依所赋之恩、受赐有别、或豫言、则依信量、",
      "7": "或役事、则役事、或教诲、则教诲、",
      "8": "或劝慰、则劝慰、济者以诚、治者以勤、矜者以乐、",
      "9": "爱毋伪、恶恶而亲善、",
      "10": "兄弟相爱宜亲厚、相敬则先施、",
      "11": "勤而毋怠、热衷事主、",
      "12": "喜于望、忍于难、恒于祷、",
      "13": "供应圣徒、厚待宾旅、",
      "14": "窘逐尔者祝之、祝而毋诅、",
      "15": "与乐者同乐、与哭者同哭、",
      "16": "心相同、志毋高、惟卑是从、勿自为智、",
      "17": "勿以恶报恶、众所善者则为之、",
      "18": "若或能之、则尽己以和众、",
      "19": "爱友乎、勿自伸冤、宁待主怒、记有之、主曰、伸冤在我、我将报之、",
      "20": "敌饥则食之、渴则饮之、如是而行、犹以爇炭集厥首、",
      "21": "毋为恶所胜、宜以善胜恶、"
    },
    "13": {
      "1": "秉权者、众宜服之、因无权非由于上帝、诸权皆上帝所命也、",
      "2": "故与秉权者抗、乃拒上帝命、拒者自取鞫也、",
      "3": "盖有司非行善者所畏、乃行恶者所畏耳、尔欲弗畏权、惟行善则得其褎、",
      "4": "盖彼为上帝之役、于尔有益、尔若行恶则畏之、以其非徒佩剑、乃为上帝之役、以怒加诸行恶者、",
      "5": "故须服之、不第因怒、亦因良心也、",
      "6": "是以尔亦输税、盖彼乃上帝之有司、恒执斯役、",
      "7": "所宜与者与之、税则纳之、征则输之、当畏则畏之、当敬则敬之、○",
      "8": "勿歉于人、惟以相爱为歉、盖爱人者尽乎律也、",
      "9": "如曰勿淫、勿杀、勿窃、勿贪、抑或他诫、皆一言以蔽之、曰爱邻如己、",
      "10": "夫爱不为害于邻、故爱也者、律之尽也、○",
      "11": "缘此、知时已届、今宜自寐以寤、盖我侪得救、较初信时为尤近、",
      "12": "夜既央、昼伊迩、我侪宜脱暗昧之行、而服光明之甲、",
      "13": "行宜庄正、如于白昼、勿荒宴而沈湎、勿冒色而邪侈、勿争鬬而媢嫉、",
      "14": "惟主耶稣基督是服、毋为形躯是图、以纵其欲、"
    },
    "14": {
      "1": "信未笃者宜纳之、非为辩疑也、",
      "2": "或信百物可食、惟信未笃者食蔬、",
      "3": "食者毋轻视不食者、不食者毋拟议食者、盖上帝已纳之矣、",
      "4": "尔为谁、而拟议他人仆耶、其立与倾、惟其主在焉、且彼必立、盖主能立之也、",
      "5": "或拟此日胜彼日、或拟日日皆相同、各宜坚定厥志、",
      "6": "守日者为主而守、食者为主而食、以其谢上帝也、不食者为主不食、亦谢上帝也、",
      "7": "吾人无一为己而生、亦无为己而死、",
      "8": "生乃为主而生、死乃为主而死、是以或生或死、皆属于主、",
      "9": "基督所以死而复生者、致为死者生者之主也、",
      "10": "尔何拟议兄弟乎、尔何轻视兄弟乎、我众必皆立于上帝鞫位前、",
      "11": "记有之、主曰、我指己生而言、万膝必向我而跪、万口必向我而承、",
      "12": "如是、我侪必各陈己事于上帝、○",
      "13": "故我勿复互相拟议、宁定志不设窒碍于兄弟前、",
      "14": "我宗主耶稣、确知而深信、凡物原无不洁、惟以之为不洁者、则于彼为不洁矣、",
      "15": "若使兄弟因食而忧、则所行非由于爱也、基督既为之死、尔毋以所食败之、",
      "16": "毋令尔之善为人所谤、",
      "17": "盖上帝之国、不在饮食、惟义与安、及圣神中之乐也、",
      "18": "以此而事基督者、为上帝所悦、世人所称、",
      "19": "是以凡致和平、互相建立之事、我侪宜追求之、",
      "20": "勿因食毁上帝之工、凡物固洁、然于因食而使人踬者、则恶矣、",
      "21": "不食肉、不饮酒、凡事不使兄弟踬者、则善矣、",
      "22": "尔有信、当守之于上帝前、人所称许而内不疚者、福矣、",
      "23": "疑而食者定罪、以其不由乎信、凡不由乎信者、皆为罪也、"
    },
    "15": {
      "1": "我侪之健者、宜肩不健者之弱、非悦己也、",
      "2": "各宜悦邻、以致其益、而建立之、",
      "3": "盖基督亦非悦己、如经云、詈尔者之詈及于我、",
      "4": "昔所载者、皆以训我而书、俾我因忍、与圣经之慰而得望、",
      "5": "愿施忍与慰之上帝、赐尔曹同志、依基督耶稣、",
      "6": "使尔一心一口、以荣上帝、我主耶稣基督之父、",
      "7": "是故尔宜相纳、犹基督纳尔、以为上帝荣、",
      "8": "盖我谓基督因上帝之真诚、曾为割礼之役、以应所许列祖之言、",
      "9": "亦俾异邦因其矜恤、而荣上帝、经云、缘此、我必于异邦中称颂尔、讴歌尔名、",
      "10": "又云、尔异邦人、宜与其民同乐、",
      "11": "又云、凡尔异邦宜颂主、万民亦宜颂主、",
      "12": "又以赛亚云、有耶西之根、将兴而君异邦、异邦将望之、",
      "13": "愿施望之上帝、因信以乐与安充乎尔曹、俾尔赖圣神之能、获丰溢之望、○",
      "14": "兄弟乎、我深信尔满于善、充乎智、亦能相戒、",
      "15": "我毅然致书、使尔记忆、因上帝赐我之恩、",
      "16": "令我为基督耶稣之役于异邦、恭事上帝福音、俾所献之异邦人、由圣神而成圣、见纳于上帝、",
      "17": "故论上帝之事、我赖基督耶稣、有可夸者、",
      "18": "非基督藉我所行之事、我不敢言、",
      "19": "惟以言行及异迹奇事、与圣神之能、使异邦人顺服、遂自耶路撒冷、周行至以利哩古、遍传基督福音、",
      "20": "我务宣福音、不在已宣基督之处、免建于他人之基、",
      "21": "如经云、其音未及者将见之、未闻者将悟之、○",
      "22": "是故我屡见阻、不得就尔、",
      "23": "今在此境、再无可往、数年来所愿者、往士班雅时可就尔、",
      "24": "盖望旅中见尔、先于尔曹稍满我志、蒙尔送行、",
      "25": "今我往耶路撒冷、供给圣徒、",
      "26": "盖马其顿亚该亚人、乐意捐赀、以济耶路撒冷圣徒之贫乏者、",
      "27": "彼固乐意、亦负其债、因异邦人既共与其属灵之物、自当以属身之物供之、",
      "28": "迨毕斯事、志此善果、则将由尔而适士班雅矣、",
      "29": "我知就尔时、必以基督之厚福而来、○",
      "30": "兄弟乎、我以我主耶稣基督、亦以圣神之爱、求尔同我竭力、为我祈于上帝、",
      "31": "使我脱于犹太之违逆者、亦使我供给耶路撒冷之圣徒、为其所纳、",
      "32": "致循上帝之旨、欣然就尔、偕尔获安、",
      "33": "愿赐平康之上帝偕尔众、阿们、"
    },
    "16": {
      "1": "我荐我姊妹非比于尔、乃坚革哩会之役事、",
      "2": "尔当缘主纳之、如圣徒所宜、有所需于尔、则助之、盖彼素辅多人、亦辅我也、○",
      "3": "问安于百基拉、亚居拉、宗基督耶稣与我同劳者、",
      "4": "曾为我命、以颈冒刃、不第我谢之、异邦之诸会亦然、并问安于在其家中之会、",
      "5": "问安于我爱友以拜尼土、乃亚西亚荐于基督初实之果、",
      "6": "问安于马利亚、为尔多劳者、",
      "7": "问安于我亲戚安多尼古、犹尼亚、曾与我同囚、其名见称于使徒、且先我宗基督者、",
      "8": "问安于暗伯利、宗主为我爱友者、",
      "9": "问安于耳巴奴、宗基督与我同劳者、并我爱友士大古、",
      "10": "问安于亚比利、宗基督而经试验者、问安于亚利多布之家属、",
      "11": "问安于我亲戚希罗天、问安于拿其数家中之宗主者、",
      "12": "问安于土非拿氏、土富撒氏、宗主服劳者、问安于爱友彼息氏、宗主多劳者、",
      "13": "问安于鲁孚、宗主见选者、并其母、亦我母也、",
      "14": "问安于亚逊其土、弗勒干、黑米、八罗巴、黑马、及同在之诸兄弟、",
      "15": "问安于非罗罗古、犹利亚、尼利亚、与其姊妹、及阿林巴、并偕彼之众圣徒、",
      "16": "尔当互相问安、接吻惟圣、基督诸会问安于尔曹、○",
      "17": "兄弟乎、我求尔、凡启分争、置机槛、异乎尔所学之道者、宜慎而避之、",
      "18": "盖如是者、不事我主基督、惟事口腹、以巧言媚语、诱惑诚朴者之心、",
      "19": "夫尔之顺服、声闻于众、故我缘尔而喜、愿尔于善则智、于恶则愚、",
      "20": "赐平康之上帝、将速践撒但于尔足下、愿我主耶稣基督之恩偕尔众、○",
      "21": "与我同劳者提摩太、及我亲戚路求、耶孙、所西巴德问尔安、",
      "22": "笔此书者德丢、宗主问尔安、",
      "23": "我及全会所主之该犹问尔安、",
      "24": "邑之司库以拉都、及兄弟括土问尔安、○",
      "25": "惟上帝能坚尔众、依我福音、及所宣之耶稣基督、并依所启示之奥秘、即自永古存于静默中者、",
      "26": "今依永有上帝之命、藉诸先知之书昭著、以示万国、俾其因信而服、",
      "27": "愿由耶稣基督、归荣于唯一睿智之上帝、永世靡暨、阿们、"
    }
  },
  "1Co": {
    "1": {
      "1": "由上帝旨、奉召为耶稣基督使徒保罗、及兄弟所提尼、",
      "2": "书达哥林多上帝会、即成圣于基督耶稣中、蒙召为圣徒、与随在吁我主耶稣基督名者、基督为其主、亦我之主也、",
      "3": "愿恩惠平康、由我父上帝、及主耶稣基督归尔、○",
      "4": "我为尔曹恒谢我上帝、因上帝之恩于基督耶稣赐尔、",
      "5": "俾尔于基督中万事富有、才辩知识俱优、",
      "6": "如基督之证、得坚于尔中、",
      "7": "使尔曹恩赐罔缺、以待我主耶稣基督之显、",
      "8": "亦将坚尔至终、致于我主耶稣基督之日、无有可责、",
      "9": "诚信者上帝也、尔由彼见召、与其子我主耶稣基督相通也、○",
      "10": "兄弟乎、我以我主耶稣基督之名劝尔、言宜同、毋树党、惟一心一志、翕然契合、",
      "11": "革来氏之家人告我、言尔兄弟中有纷争、",
      "12": "我谓尔曹各有所言、我宗保罗、我宗亚波罗、我宗矶法、我宗基督、",
      "13": "基督岂有分乎、保罗岂为尔钉十架乎、抑尔受洗归于保罗名乎、",
      "14": "我谢上帝、于基利司布该犹而外、我未尝施洗尔中一人、",
      "15": "免人言尔受洗归于我名也、",
      "16": "我亦施洗司提反家人、其余则弗忆之矣、",
      "17": "盖基督遣我、非以施洗、乃宣福音、非在言语之智、恐虚基督之十架焉、○",
      "18": "夫十架之道、于沦亡者为愚、于我侪得救者、则为上帝之能、",
      "19": "记有之、我将败智者之智、废哲者之哲、",
      "20": "智者安在、士子安在、斯世之辩者安在、岂非上帝使世之智为愚乎、",
      "21": "盖世自恃己智、不识上帝、故上帝喜以若愚之道救诸信者、此即上帝之智也、",
      "22": "犹太人索异迹、希利尼人求智慧、",
      "23": "但我侪乃宣钉十架之基督、于犹太人则为碍、于异邦人则为愚、",
      "24": "惟于奉召者、无论犹太希利尼、则基督为上帝之能、上帝之智、",
      "25": "盖上帝之愚、智于人、上帝之弱、强于人也、○",
      "26": "兄弟乎、试观尔曹奉召、依形躯为智为能为贵者、俱无多也、",
      "27": "乃上帝选世之愚者、以愧智者、选世之弱者、以愧强者、",
      "28": "且选世之卑贱者、受轻忽者、与夫无者、以废有者、",
      "29": "使人无一自夸于上帝前、",
      "30": "惟尔本乎上帝、在基督耶稣中、彼由于上帝、而为智为义为圣为赎于我侪者也、",
      "31": "如经云、夸者当于主而夸焉、"
    },
    "2": {
      "1": "兄弟乎、昔我就尔、宣上帝之奥秘、未用高言峻智、",
      "2": "盖我定意、于尔中他无所知、惟耶稣基督、与其钉十架耳、",
      "3": "我偕尔时、荏弱惊惧、战栗不胜、",
      "4": "且所语所宣、不在智慧之婉言、惟在圣神与能之阐明、",
      "5": "令尔之信、不在人之智、乃在上帝之能、○",
      "6": "然我于成人亦言智、非斯世之智、亦非斯世掌权必败者之智、",
      "7": "所言者乃上帝奥妙之智、即昔所隐、上帝于万世之先、豫定以荣我侪者也、",
      "8": "此智也、斯世掌权者不知、若知之、则不以有荣之主钉十架矣、",
      "9": "如经云、目未见、耳未闻、亦未入人之心者、即上帝为爱之者所备也、",
      "10": "惟上帝以圣神示我侪、盖圣神穷万有、以及乎上帝之深邃、",
      "11": "夫人之情、非在其内之灵、谁知之乎、如是、上帝之情、非上帝之神、亦无知之者、",
      "12": "我侪所受、非斯世之灵、乃上帝之神、俾我知上帝所乐赐我者、",
      "13": "我侪言之、非以人智所训、乃圣神所训、以灵言互参灵事也、",
      "14": "属血气者、不纳上帝圣神之事、以之为愚、且不能识、以其事乃由心灵而拟也、",
      "15": "惟属灵者、则拟万事、而己不为人所拟、",
      "16": "孰知主心而诲之乎、我侪乃有基督之心矣、"
    },
    "3": {
      "1": "兄弟乎、我平昔与尔言、非视尔为属灵者、乃如属形躯者、在基督中之赤子、",
      "2": "我曾哺尔以乳、不以粮、因尔素未能食、今仍未能也、",
      "3": "盖尔尚属形躯、尔中有媢嫉争鬬、岂非属形躯、效世人而行乎、",
      "4": "或言我宗保罗、或言我宗亚波罗、尔曹非若世人乎、",
      "5": "亚波罗为谁、保罗为谁、无非执事、各依主之所赐、俾尔因之而信耳、",
      "6": "我树之、亚波罗灌之、惟上帝长之、",
      "7": "是以树者灌者皆无足数、惟长之之上帝而已、",
      "8": "树者灌者一也、各因其劳而得值、",
      "9": "盖我侪乃与上帝同劳者、尔曹为上帝之田、上帝之室、○",
      "10": "我依上帝所赐之恩、犹良工师置基、而他人建于其上、惟当各慎其如何建耳、",
      "11": "盖所置之基、即耶稣基督也、此外无能置他基者、",
      "12": "若有人以金银宝石、草木禾稿、建于基上、",
      "13": "各工必显、至日乃彰、盖以火昭著、各工如何、火必验之、",
      "14": "人于其上所建之工若存、则将得值、",
      "15": "若焚、则将受损、惟己得救、有若脱于火焉、○",
      "16": "岂不知尔乃上帝殿、上帝之神居尔衷乎、",
      "17": "人毁上帝殿、上帝必毁之、盖上帝殿乃圣、尔曹是也、○",
      "18": "勿自欺、尔中或于斯世自以为智者、则当为愚以成智、",
      "19": "盖斯世之智、于上帝为愚、记有之、主令智者自中其诡计、",
      "20": "又曰、主知智者之意念为虚、",
      "21": "是故勿以人而夸、盖万物属尔、",
      "22": "无论保罗、亚波罗、矶法、世界生死、今时来时、皆属于尔、",
      "23": "尔属基督、基督属上帝、"
    },
    "4": {
      "1": "人当以我侪为基督之役、上帝奥秘之宰、",
      "2": "夫所求于宰者忠也、",
      "3": "我见拟于尔曹、或以人意拟之、我则视为细事、亦不自拟、",
      "4": "我不自觉有疚、然不以此见义、盖拟我者主也、",
      "5": "是以时未至、俱勿拟、待主临、必彰暗中之隐、发众心之谋、各由上帝得其褎焉、○",
      "6": "兄弟乎、我为尔故、以此比己与亚波罗、令尔学我侪、勿越经所载、勿彼此相炫、",
      "7": "谁使尔自异乎、尔何有而非受之乎、既受之、何自夸如未受乎、",
      "8": "尔曹已饱足、已富有、外乎我而秉权、我诚愿之、俾我偕尔秉权、",
      "9": "我思上帝、已置我侪使徒于末、如拟死者、作剧于世、为天使与人所观、",
      "10": "我侪缘基督而愚、尔在基督而智、我弱尔强、尔荣我辱、",
      "11": "迄今我侪饥渴、裸体受挞、靡有定处、",
      "12": "且服劳、躬亲操作、见诟则祝、遇窘则忍、",
      "13": "受谤则劝、成为世之污秽、物之尘垢、以迄于今、○",
      "14": "余书此、非以愧尔、乃警尔、如我爱子、",
      "15": "尔宗基督、虽有万师、而无多父、盖我在基督耶稣中、以福音生尔、",
      "16": "故劝尔效我、",
      "17": "缘此、遣提摩太就尔、彼乃宗主、为我爱子而忠诚者、令尔忆我于基督中所行、如我于诸会随在训诲者、",
      "18": "今有人意我不来而自矜、",
      "19": "如主许之、我必速就尔、非欲知自矜者之言、乃其能耳、",
      "20": "盖上帝国、不在言而在能、",
      "21": "尔何所欲乎、欲我以杖就尔乎、抑以仁慈与温柔之心乎、"
    },
    "5": {
      "1": "风闻尔中淫乱、有烝其父之继室者、虽异邦亦未之有也、",
      "2": "尔犹自矜、而不哀伤、使行此者见摈于尔中、",
      "3": "我身违而心在、如我偕尔、而拟犯此者矣、",
      "4": "尔与我心会集、奉我主耶稣之名、且以其能、",
      "5": "付若人于撒但、以灭其形躯、使其灵得救于主耶稣之日、",
      "6": "尔之夸非善也、岂不知些须之酵、发全团乎、",
      "7": "尔当尽净旧酵、俾成新团、如无酵然、盖我侪之逾越羔已见宰、即基督也、",
      "8": "故我侪当守节、不以旧酵、不以暴很邪恶之酵、惟以纯净诚实之无酵饼焉、○",
      "9": "昔我以书遗尔、勿与淫者交、",
      "10": "然非概谓斯世之淫者、与贪婪、苛索、拜像者、若然、则尔必离乎世矣、",
      "11": "今我以书遗尔、若有名为兄弟、而淫乱、贪婪、拜像、诟詈、沈湎、苛索、则勿与之交、亦勿与之共食、",
      "12": "盖会外者与我何涉而拟之、尔之所拟、非会内者乎、",
      "13": "会外者、上帝拟之、尔中之恶者、尔其摈之、"
    },
    "6": {
      "1": "尔中或有相争、敢讼于不义者前、而不于圣徒前乎、",
      "2": "岂不知圣徒将鞫世乎、世且为尔鞫、而不堪鞫细事乎、",
      "3": "岂不知我侪将鞫天使、况此生之事乎、",
      "4": "若此生之事是鞫、乃使会中之卑无足数者鞫之耶、",
      "5": "我言此以愧尔、岂尔中无一智者、能判兄弟乎、",
      "6": "乃兄弟相讼、且于不信者之前乎、",
      "7": "夫尔曹相讼、其失已甚、盍宁受枉受亏乎、",
      "8": "乃反作枉作亏、且于兄弟也、",
      "9": "岂不知不义者不得承上帝国乎、毋受惑、凡淫乱、拜像、行奸、为娈童、比顽童、",
      "10": "盗窃、贪婪、沈湎、诟詈、苛索者、皆不得承上帝国也、",
      "11": "尔中素有如是者、惟以主耶稣基督名、及我上帝之神、已洗涤成圣、而见义焉、○",
      "12": "凡物皆宜于我、然不尽有益、凡物皆宜于我、然不受其制、",
      "13": "食为腹、腹为食、而上帝将悉败之、惟身非为淫、乃为主、主为身、",
      "14": "上帝曾起主、亦将以其能起我侪、",
      "15": "岂不知尔身乃基督之肢乎、以基督之肢、为娼妓之肢可乎、必不可也、",
      "16": "岂不知合于娼妓者、即与之一体乎、故曰、二者成为一体、",
      "17": "惟合于主者、即与主一灵也、",
      "18": "当避淫行、人之干罪、皆在身外、惟行淫者、干罪于己身也、",
      "19": "岂不知上帝赐圣神于尔衷、而尔身乃圣神之殿乎、且尔非己有也、",
      "20": "盖尔以值见购、故当以身荣上帝焉、"
    },
    "7": {
      "1": "论及尔所书者、则男不近女为善、",
      "2": "然为淫故、夫各有其妇、妇各有其夫、",
      "3": "夫当予妇以所宜、妇于夫亦然、",
      "4": "妇不得自主其身、惟夫主之、夫亦不得自主其身、惟妇主之、",
      "5": "勿相负、惟彼此契合、暂务祈祷、乃可相离、后仍相聚、以免情不自禁、撒但因之试尔、",
      "6": "我言此、许也、非命也、",
      "7": "我愿众皆如我、但各得其赐于上帝、一如此、一如彼、○",
      "8": "我谓未嫁娶者与嫠妇、若恒如我则善、",
      "9": "倘不能自制、嫁娶可也、盖嫁娶愈于欲烁也、",
      "10": "若已嫁娶者、我则命之、然非我也、乃主也、曰、妇勿去夫、",
      "11": "若去之、则无他适、或仍与夫和、夫亦勿弃妇、",
      "12": "语其余、我也、非主也、如兄弟有妇不信、彼愿同居、则勿弃之、",
      "13": "妇有夫不信、彼愿同居、则勿弃之、",
      "14": "盖不信之夫以妇圣、不信之妇以夫圣、不然、则子女不洁、而今俱圣矣、",
      "15": "若不信者欲去、则听之、兄弟姊妹、于此俱无束缚、盖上帝召我以和也、",
      "16": "为妇者焉知能救尔夫否乎、为夫者焉知能救尔妇否乎、",
      "17": "惟当各依主之颁赐、并如上帝所召而行、我命诸会亦如是、",
      "18": "人既受割而见召、则勿废割、人未受割而见召、则勿受割、",
      "19": "割与不割、皆无足重、惟守上帝诫而已、",
      "20": "各宜止于见召时之分、",
      "21": "尔为奴而见召、勿以为虑、若能得释、宁安之、",
      "22": "盖为奴而见召于主、则为主所释、自由而见召、则为基督之奴、",
      "23": "尔乃以值见购、勿为人奴、",
      "24": "兄弟乎、各宜与上帝偕而止于见召时之分焉、○",
      "25": "论及处女、我未奉主命、惟蒙主矜恤以为忠、则以己意示之、",
      "26": "我意因今时之艰、守其素者为善、",
      "27": "既系于妇、勿求释、未系于妇、勿求娶、",
      "28": "尔娶非罪、处女嫁亦非罪、但若辈形躯必遭难、愿尔免之、",
      "29": "兄弟乎、我姑言之、时日促矣、今而后有妻者当如无妻、",
      "30": "哭者如无哭、喜者如无喜、购者如无有、",
      "31": "用此世者当如不妄用、盖斯世之情状逝矣、",
      "32": "我欲尔无所虑、无妻者虑主之事、如何悦主、",
      "33": "有妻者虑世之事、如何悦妻、",
      "34": "妇与处女亦有别、无夫者虑主之事、欲身与灵皆圣、有夫者虑世之事、如何悦夫、",
      "35": "我言此、为益尔、非缚尔、乃所宜然、俾尔专于事主、心无纷扰、",
      "36": "或虑待其处女非宜、妙龄已过、事有当行、随所欲亦无罪、婚嫁可也、",
      "37": "人若坚心而无所迫、自行其志、定意留其处女、亦为善也、",
      "38": "如是、嫁之者善、不嫁之者尤善、",
      "39": "夫在妇系、夫死妇脱、任所欲嫁、惟宗主者乃可、",
      "40": "我意不嫁更为有福、且思我有上帝之神也、"
    },
    "8": {
      "1": "至于祭像之物、我知我众皆有知识、第知识致骄矜、惟仁爱乃建立、",
      "2": "若人自以为知、则所当知者、尚未知也、",
      "3": "人爱上帝、则为上帝所知矣、",
      "4": "夫食祭像之物、我知在世之像为虚、上帝乃唯一无他、",
      "5": "虽称神者不一、或在天、或在地、如有多神多主、",
      "6": "而我侪有一上帝、天父是也、万物本之、我侪归之、且有一主、耶稣基督是也、万物由之、我侪亦由之、",
      "7": "然人不皆有此知识、至今有习于偶像者、每食若以为祭物然、彼之良心既弱、故见浼焉、",
      "8": "非所食者、使我悦于上帝、不食无损、食亦无益、",
      "9": "惟宜慎之、恐尔之自由、为弱者之窒碍也、",
      "10": "或见尔有知识者、席坐偶像之庙、其人良心尚弱、岂不果于食祭像之物乎、",
      "11": "懦弱之兄弟、基督为之死、乃因尔知识而沦亡、",
      "12": "尔如是获罪于兄弟、伤其懦弱之良心、乃获罪于基督矣、",
      "13": "故食物若碍我兄弟、则我永不食肉、免其碍之也、"
    },
    "9": {
      "1": "我非自由乎、非使徒乎、非曾见我主耶稣乎、尔曹非我宗主之工乎、",
      "2": "我于他人、设非使徒、于尔曹则诚是、盖尔在主中、即我为使徒之印证也、",
      "3": "有诘我者、我以此白之、",
      "4": "我岂无权式饮式食乎、",
      "5": "岂无权娶信女、携之同行、如他使徒、及主之兄弟、与矶法乎、",
      "6": "抑我及巴拿巴、独无权不操作乎、",
      "7": "谁作军士自备饷乎、谁植葡萄园不食其果乎、谁牧畜不食其乳乎、",
      "8": "我岂依人意而言、律非亦如是言乎、",
      "9": "盖摩西律载云、踏谷之牛、勿笼其口、上帝之意岂在牛乎、",
      "10": "非概为我侪言之乎、固为我侪而书也、因耕者当以所望而耕、打谷者宜有共得之望、",
      "11": "我侪播尔以属乎灵者、则获尔属乎身者、岂为过乎、",
      "12": "他人且操此权、况我侪乎、然我侪不为也、宁凡事容忍、免阻基督福音、",
      "13": "岂不知事圣事者食诸殿、侍祭坛者与于坛乎、",
      "14": "主命宣福音者以福音而生亦如是、",
      "15": "然此权、我皆未行之、今书此、非欲尔如是待我、盖我宁死、不使我所诩者归于虚也、",
      "16": "夫我宣福音、无可自诩、不得已耳、若不宣之、则祸矣、",
      "17": "若我有志为之、则有赏、即非我志、其任已托于我、",
      "18": "然则我之赏维何、即宣福音、使人不费而得之、免我尽用福音之权也、",
      "19": "盖我于众虽为自由、而自役于众、致获人愈多、",
      "20": "于犹太人、我则如犹太人、以获犹太人、于律下人、我虽非在律下、乃如律下人、以获律下人、",
      "21": "于律外人、我则如律外人、以获律外人、然我非在上帝律外、乃在基督律下也、",
      "22": "于弱者则为弱者、以获弱者、于众则如众、多方以救数人、",
      "23": "我所为者、皆为福音而为、致我与人共与之、",
      "24": "岂不知驰逐于场者、其人虽众、而得赏者惟一、尔当如是驰逐、如欲得赏者然、",
      "25": "凡角胜者、诸事节制、彼第欲得将敝之冠、我乃欲得不敝之冠也、",
      "26": "故我驰逐、非如无定、我搏鬬、非如击空、",
      "27": "乃攻克己身、使之服从、恐我宣诸人、而自见弃焉、"
    },
    "10": {
      "1": "兄弟乎、我欲尔知、昔我列祖皆在云下、径行海中、",
      "2": "皆受洗于云海、以归摩西、",
      "3": "皆食一灵食、",
      "4": "皆饮一灵饮、盖所饮者、出自相随之灵磐、夫磐即基督也、",
      "5": "然其人多为上帝所不悦、故倾覆于野、",
      "6": "此为我鉴、使勿嗜恶如彼焉、",
      "7": "勿拜像、如彼有拜之者、如经云、民坐而饮食、起而嬉戏、",
      "8": "勿行淫、如彼有行之者、一日殒二万三千人、",
      "9": "勿试主、如彼有试之者、而亡于蛇、",
      "10": "勿怨尤、如彼有怨尤者、而为灭者所灭、",
      "11": "夫彼所遇者、可为鉴戒、载之于经、以警我侪末世之人、",
      "12": "故自以为立者、慎勿倾也、",
      "13": "尔所遇之试、无非人之可忍者、上帝诚信、不容尔遇试过尔所能、必于其中辟途、使能胜之、○",
      "14": "我所爱者乎、宜避拜像、",
      "15": "我似与达者言、尔当审之、",
      "16": "我所祝之杯、非与基督之血乎、我所擘之饼、非与基督之身乎、",
      "17": "盖我众乃一饼一体、因皆共此一饼也、",
      "18": "试观依形躯之以色列人、食祭物者、非与于祭坛乎、",
      "19": "然则我何谓耶、言祭像之物为足称乎、抑像为足称乎、",
      "20": "乃谓异邦所祭者、祭鬼耳、非祭上帝也、我不欲尔与于鬼也、",
      "21": "尔不能饮主杯、兼饮鬼杯、不能与主席、兼与鬼席、",
      "22": "我侪可犯主忌乎、抑力胜于主乎、○",
      "23": "物皆相宜、然不尽有益、物皆相宜、然不尽建立、",
      "24": "勿求益己、惟求益人、",
      "25": "凡售于市者食之、毋为良心而询也、",
      "26": "盖地与其所有、无不属主、",
      "27": "有不信者宴尔、而尔欲往、凡所陈者食之、毋为良心而询也、",
      "28": "设有人语尔曰、此乃祭物、则勿食之、为语尔者、且为良心也、",
      "29": "所谓良心、非尔心、乃彼心也、盖我之自由、胡为被他人之良心拟议乎、",
      "30": "若我蒙恩而共食、胡为因我所感谢者受谤乎、",
      "31": "如是、尔或食或饮、凡所为者、皆以荣上帝而为之、",
      "32": "勿使人窒碍、或犹太人、或希利尼人、或上帝会、",
      "33": "如我凡事悦众、不求益己、乃求益众、使之得救也、"
    },
    "11": {
      "1": "尔当效我、如我效基督焉、○",
      "2": "我誉尔、以尔凡事念我、持守所传、如我所授于尔者、",
      "3": "我欲尔知、男之首、基督也、女之首、男也、基督之首、上帝也、",
      "4": "男祈祷宣道而蒙首、则辱其首、",
      "5": "女祈祷宣道而不蒙首、亦辱其首、与薙发无异、",
      "6": "女不蒙首、则宜翦发、若女以翦发薙发为羞、毋宁蒙首、",
      "7": "男固不宜蒙首、以其为上帝之像与荣也、而女则为男之荣、",
      "8": "盖男非自乎女、女乃自乎男、",
      "9": "男非为女而造、女乃为男而造、",
      "10": "是以为天使故、女宜蒙首、以为服权之表、",
      "11": "然于主、女非外乎男、男非外乎女、",
      "12": "盖女自乎男、男亦由于女、惟万有自乎上帝也、",
      "13": "尔自度之、女不蒙首而祷上帝、宜乎、",
      "14": "依尔本性、岂不知男之发长为辱乎、",
      "15": "惟女之发长则为荣、盖赐女以发为帕也、",
      "16": "如有欲争辩者、我侪无此例、上帝诸会亦无之、○",
      "17": "我以此谕尔、非誉之也、以尔会集、非致益而致损、",
      "18": "首焉者、闻尔会集时、互有区分、我略信之、",
      "19": "尔中必有偏党、使谙练者显焉、",
      "20": "尔之会集、非食主餐、",
      "21": "盖食时、各先食己餐、饥者有之、醉者有之、",
      "22": "尔饮食岂无家乎、抑轻视上帝会、使无者愧耻乎、然则我将何言、因此誉尔乎、不誉也、○",
      "23": "盖我受于主以授尔者、即主耶稣见卖之夜、取饼祝而擘之、",
      "24": "曰、斯乃我身、为尔者也、行此以忆我、",
      "25": "餐后、取杯亦然、曰、此杯乃新约、在于我血、每饮时、行此以忆我、",
      "26": "盖尔每食此饼、饮此杯、乃表主死、至其临焉、",
      "27": "凡不合宜而食主饼、饮主杯者、即干主身与血也、",
      "28": "人当自省、然后食斯饼、饮斯杯、",
      "29": "不辨主身而饮食者、则以饮食干鞫也、",
      "30": "是故尔中弱者病者多、寝者寝即死也亦不少、",
      "31": "若我侪自审、则不受鞫、",
      "32": "其受鞫也、乃主惩我、免与世同定罪、",
      "33": "兄弟乎、聚食时、宜彼此相待、",
      "34": "若有饥者、食于家可也、免尔以会集干鞫、其余我至时整饬之、"
    },
    "12": {
      "1": "兄弟乎、论及神贶、我不欲尔不知也、",
      "2": "尔为异邦人时、惑于喑偶、随所牵引、尔所知也、",
      "3": "故我示尔、感于上帝之神、而谓耶稣可诅者、未之有也、不感于圣神、而能称耶稣为主者、亦未之有也、○",
      "4": "恩赐有殊、而神惟一、",
      "5": "职事有殊、而主惟一、",
      "6": "功用有殊、而上帝惟一、行万事于众中、",
      "7": "圣神之显著、赋于各人、以致其益、",
      "8": "或由圣神赋以睿智之言、或由圣神赋以知识之言、",
      "9": "又或由圣神赋以信德、或由圣神赋以医术、",
      "10": "更或赋以异能、或以豫言、或辨诸神、或言方言、或译方言、",
      "11": "此皆一神所行、随其所欲而颁予之、○",
      "12": "犹身一而体百、身之体虽多、究为一身、基督亦然、",
      "13": "盖我众不论犹太、希利尼、为奴、自主、皆受洗于一神、合为一身、且皆饮于一神焉、",
      "14": "夫身非一体、乃百体、",
      "15": "倘足云、吾非手、不属身、非果不属身也、",
      "16": "倘耳云、吾非目、不属身、亦非果不属身也、",
      "17": "若身尽为目、何以听、尽为耳、何以嗅、",
      "18": "今上帝随其所欲、置百体于身、",
      "19": "如悉为一体、则身安在、",
      "20": "故体虽多、而身则一、",
      "21": "目不能谓手曰、吾弗需尔、首不能谓足曰、吾弗需尔、",
      "22": "反是、身之百体、其似弱者、尤为要也、",
      "23": "人所视为体之贱者、则愈尊之、致不雅者益雅矣、",
      "24": "夫体之雅者、无所需也、上帝调和人身、使不尊者益尊、",
      "25": "俾身无间、而百体相关焉、",
      "26": "若一体苦、百体同苦、一体荣、百体同荣、",
      "27": "尔曹乃基督之身、各自为体、",
      "28": "上帝立人于会、一使徒、二先知、三教师、继以异能、医术、辅佐者、治理者、言方言者、",
      "29": "众皆使徒、先知、教师乎、",
      "30": "皆有异能、医术乎、抑皆言方言、译方言乎、",
      "31": "尔曹宜慕恩赐之大者、我且示尔以尤妙之道焉、"
    },
    "13": {
      "1": "我若能言诸国诸天使之言、而无爱、则犹鸣金响钹、",
      "2": "虽能豫言、洞悉诸奥诸智、且有笃实之信、足以移山、若无爱、则我为乌有、",
      "3": "虽罄所有以施济、又舍身被焚、若无爱、则于我无益、",
      "4": "夫爱则宽忍、慈惠、不妒、不夸、不炫、",
      "5": "不妄行、不为己、不暴怒、不念恶、",
      "6": "不喜非义、而喜真理、",
      "7": "悉容、悉信、悉望、悉忍、",
      "8": "惟爱无陨、但豫言将废、方言将止、知识亦将无也、",
      "9": "今我知识未全、豫言未全、",
      "10": "迨全者至、则未全者废矣、",
      "11": "我为赤子时、所言如赤子、所知如赤子、所思如赤子、既成人、则赤子之事废矣、",
      "12": "今我侪由镜而观、茫然也、后则晤面、今我知未全、后必深知、如我之见知然、",
      "13": "今所存者、信也、望也、爱也、三者之中、惟爱为大、"
    },
    "14": {
      "1": "宜趋于爱、切慕神贶、其要者能豫言也、",
      "2": "言方言者、非与人言、乃与上帝言、因无人达之、惟以其心而言奥秘也、",
      "3": "豫言者乃与人言、建立奖劝安慰也、",
      "4": "言方言者建乎己、豫言者建乎会、",
      "5": "我愿尔众言方言、尤愿尔豫言、盖言方言者、若不译之、使会建立、则豫言者较之为大矣、",
      "6": "兄弟乎、如我就尔、第言方言、而不以启示、知识、豫言、教诲语尔、则何益哉、",
      "7": "夫有声无气之物、如箫如琴、使不正其音、焉知所鼓吹者何欤、",
      "8": "角声无定、孰备战乎、",
      "9": "尔曹亦然、若舌不出易解之言、焉知所言乎、乃于空而言耳、",
      "10": "世之方言固多、莫不有其义、",
      "11": "若不识其义、则言者将以我为夷、我亦将以言者为夷矣、",
      "12": "尔曹既慕神贶、宜求充溢、以建乎会、",
      "13": "故言方言者、宜求能译、",
      "14": "如我以方言祈祷、是乃我心祈祷、而知识无所裨益、",
      "15": "何则、我将以心祈祷、亦以知识祈祷、以心歌颂、亦以知识歌颂、",
      "16": "否则、尔以心祝谢、蚩氓既不知云何、焉能依尔所谢而言阿们乎、",
      "17": "是尔祝谢诚善、而他人无所建立、",
      "18": "我谢上帝、我言方言、多于尔众、",
      "19": "但在会中、与其以方言言万言、宁以知识言五言、以训人也、○",
      "20": "兄弟乎、于心志勿为孩提、于恶慝当为赤子、于心志则为成人、",
      "21": "律载云、主曰、我以异邦之舌、远人之唇、语于斯民、亦不我听、",
      "22": "是以方言为征、非于信者、乃于不信者、豫言为征、非于不信者、乃于信者、",
      "23": "若全会既集、皆言方言、有蚩氓或不信者入、岂不谓尔狂乎、",
      "24": "若皆豫言、有不信者或蚩氓入、则为众所责、为众所拟、",
      "25": "其心之隐微显露、即伏拜上帝、言上帝诚在尔中矣、○",
      "26": "兄弟乎、是当若何、尔既集、或歌诗、或施教、或述启示、或言方言、或译方言、皆宜为建德而行、",
      "27": "如有言方言者、宜二人、多则三人、依次而言、一人译之、",
      "28": "若无译之者、则宜缄默于会中、第语诸己及上帝而已、",
      "29": "豫言者亦宜二三人、其余则辨别之、",
      "30": "旁坐者若得启示、先言者当缄默、",
      "31": "盖尔咸能依次豫言、俾众受教亦受劝、",
      "32": "夫先知之灵、服于先知也、",
      "33": "盖上帝非紊乱之上帝、乃和平之上帝、在圣徒诸会皆然、○",
      "34": "妇女在会、宜缄默勿言、务须承顺、如律所云、",
      "35": "若欲有所学、于家问其夫可也、盖妇女言于会中、耻也、",
      "36": "夫上帝之道、由尔出乎、抑独授尔乎、○",
      "37": "若有自以为先知、或属圣神者、当知我所书、乃主之命也、",
      "38": "其不知者听之、○",
      "39": "是以兄弟当慕豫言、亦勿禁言方言、",
      "40": "惟凡事合宜、循序而行焉、"
    },
    "15": {
      "1": "兄弟乎、今我示尔、昔我所宣于尔之福音、即尔所受而赖之以立者、",
      "2": "尔若守之、而所信非虚、则由之得救、",
      "3": "我以所受授尔、首焉者、即基督依经所载、为我罪而死、",
      "4": "既葬、三日复起、亦依经言也、",
      "5": "见于矶法、次见于十二使徒、",
      "6": "又同时见于兄弟五百余人、其中虽有已寝者、然强半犹存焉、",
      "7": "又见于雅各、见于诸使徒、",
      "8": "卒见于我、如未及产期而生者、",
      "9": "我乃使徒之微者、曾窘逐上帝会、不堪称为使徒也、",
      "10": "我今为何如人、乃由上帝之恩、其恩施我非徒然也、我服劳越众、要非我也、上帝之恩偕我也、",
      "11": "无论我与彼、如此宣之、尔曹亦如此信之、○",
      "12": "既宣基督自死复起、何尔中有谓无死而复起者乎、",
      "13": "若无死者复起、则基督未起、",
      "14": "基督未起、则我之所宣乃虚、尔之信亦虚、",
      "15": "死者不起、则上帝未尝起基督、而我证其起之、适为妄证于上帝、",
      "16": "死者不起、则基督未尝见起、",
      "17": "基督未起、则尔之信徒然、而尔仍在罪中矣、",
      "18": "其宗基督而已寝者、亦沦亡焉、",
      "19": "若我侪望于基督者、第在今生、则较众尤为可悯也、○",
      "20": "然基督诚自死复起、为诸寝者先、先原文作初实之果",
      "21": "既因乎人而致死、亦因乎人而致死者复起、",
      "22": "盖如在亚当而众死、亦在基督而众复生、",
      "23": "但各依其序、基督为先、次则属基督者、于其临格时也、",
      "24": "基督既废诸政、诸权、诸能、付其国于父上帝、则末期至矣、",
      "25": "盖基督必秉权、迨置诸敌于其足下、",
      "26": "其终所灭之敌、即死也、",
      "27": "经云、上帝服万有于其足下、既曰服万有、则服万有者不在其中也、明矣、",
      "28": "万有既服之、则子亦服于服万有者、俾上帝为万有于万有之中、○",
      "29": "不然、为死者受洗何为耶、若死者概不复起、则为之受洗何故也、",
      "30": "且我侪何为恒冒险哉、",
      "31": "兄弟乎、我于我主基督耶稣、因尔而夸者为誓、我乃日日死也、",
      "32": "昔我于以弗所、若效常人鬬兽、有何益哉、若死者不见起、毋宁式饮式食、盖明日将死矣、",
      "33": "勿受欺、滥交败善行、",
      "34": "宜儆醒以行义、勿干罪、盖有不知上帝者、我言此以愧尔、○",
      "35": "或问死者如何见起、以若何之体而来乎、",
      "36": "愚哉、尔所播者、不死则不生、",
      "37": "且所播者、非将有之体、或麦或他谷、惟粒耳、",
      "38": "上帝随意赐体、种各有其体、",
      "39": "形躯非一、有人兽禽鱼之别、",
      "40": "有在天之体、有在地之体、在天者之荣、异于在地者、",
      "41": "日有其荣、月有其荣、星有其荣、而此星之荣、异于彼星、",
      "42": "死者复起亦然、播于必朽、起于不朽、",
      "43": "播于辱而起于荣、播于弱而起于强、",
      "44": "播乃血气之体、起则灵性之体、既有血气之体、亦有灵性之体、",
      "45": "经云、始之亚当、成维生之魂、终之亚当、为赐生之灵、",
      "46": "然属灵者非在先、属血气者在先、属灵者继之、",
      "47": "先者本乎地而属土、后者乃本乎天、",
      "48": "属土者如何、凡属土者亦如何、属天者如何、凡属天者亦如何、",
      "49": "我侪既有属土者之状、亦将有属天者之状矣、○",
      "50": "兄弟乎、我谓血气不能承上帝国、必朽不能承不朽、",
      "51": "我以奥秘示尔、我侪不尽寝、乃将尽化、",
      "52": "顷刻瞬息之间、于末次角响时则然、盖角将响、死者见起而不朽、而我侪化矣、",
      "53": "此必朽者、将衣以不朽、此必死者、将衣以不死、",
      "54": "必朽者既衣以不朽、必死者既衣以不死、所记死被消灭者之言、应矣、",
      "55": "死乎、尔胜安在、死乎、尔锋安在、",
      "56": "死之锋罪也、罪之权律也、",
      "57": "感谢上帝、赐我侪由主耶稣基督得胜焉、",
      "58": "故我所爱之兄弟、当贞固不摇、恒务主工、盖知尔曹之劳、于主非徒然也、"
    },
    "16": {
      "1": "论为圣徒捐金、如我所命加拉太诸会者、尔曹亦宜行之、",
      "2": "每七日之首日、各量其所入而蓄之、免我来时始捐也、",
      "3": "我至时、尔书所许者、我则遣之、俾携尔惠至耶路撒冷、",
      "4": "我若宜往、彼则偕行、",
      "5": "我经行马其顿时、则将诣尔、盖我欲经行马其顿也、",
      "6": "或偕尔居、或度冬、我所欲往、得尔送行、",
      "7": "今我不欲途间见尔、若主许之、则望与尔偕居几时耳、",
      "8": "但我将寓以弗所、迨至五旬节、",
      "9": "盖大而有效之门、开于我前、而敌者益多焉、○",
      "10": "若提摩太至、尔宜顾之、俾其无惧、因彼务主工如我然、",
      "11": "毋轻视之、惟送之安然前行以就我、我俟彼与诸兄弟偕来、",
      "12": "至于兄弟亚波罗、我力劝其同诸兄弟就尔、但此时彼不欲来、得间必至、○",
      "13": "宜儆醒立于信、刚毅如丈夫、",
      "14": "凡事以爱而行、○",
      "15": "兄弟乎、尔知司提反家、乃亚该亚初实之果、且专事圣徒者、",
      "16": "我劝尔曹顺服如是之人、及凡同作同劳者、",
      "17": "我喜司提反、福徒拿都、亚该古来、以其补尔之不逮也、",
      "18": "缘彼已慰尔我之心、如此人者、尔宜识之、○",
      "19": "亚西亚诸会问尔安、亚居拉百基拉与在其家之会、缘主切问尔安、",
      "20": "诸兄弟问尔安、尔宜接吻维圣、互相问安、○",
      "21": "我保罗手书问尔安、",
      "22": "若有不爱主者、其人可诅、我主临矣、",
      "23": "愿主耶稣基督之恩偕尔、",
      "24": "我宗基督耶稣之爱偕尔众、阿们、"
    }
  },
  "2Co": {
    "1": {
      "1": "由上帝旨、为基督耶稣使徒保罗、及兄弟提摩太、书达哥林多上帝会、与遍亚该亚诸圣徒、",
      "2": "愿恩惠平康、由我父上帝、与主耶稣基督归尔、○",
      "3": "祝颂上帝、我主耶稣基督之父、即怜悯之父、赐诸慰之上帝、",
      "4": "彼慰我于诸难中、致我能以其慰我者、慰诸难中之人、",
      "5": "盖如基督之苦、曾溢于我、我之慰亦由基督而溢也、",
      "6": "我或受难、乃为尔之慰与救、我或受慰、亦为尔之慰、致能恒忍尔我同受之苦、",
      "7": "我所望于尔者坚矣、知尔既同受苦、亦同受慰、",
      "8": "兄弟乎、我欲尔知、我在亚西亚遭难、见压特甚、势不克胜、至绝生望、",
      "9": "自拟必死、致不自恃、惟恃起死者之上帝、",
      "10": "昔拯我于危亡、今亦拯我、且望其复拯我焉、",
      "11": "尔曹亦以祈祷助我、致为我由多人得恩、因而感谢者亦多矣、○",
      "12": "夫我侪所以夸者、乃良心为证、即以上帝所赋之圣与诚、为人于世、非恃形躯之智、惟恃上帝之恩、于尔曹为尤甚、",
      "13": "我之所书无他、乃尔所读所识者、冀尔至终识之、",
      "14": "如尔中固有识我者、以我为荣、犹我于我主耶稣临格之日、以尔为荣焉、○",
      "15": "我既信此、夙欲就尔、俾复获益、",
      "16": "且由尔适马其顿、复自马其顿就尔、得尔送行、往于犹太、",
      "17": "我有斯意、岂轻躁乎、我之所拟、岂徇情而有是是非非乎、",
      "18": "上帝乃诚信、我所语尔者、非或是或非也、",
      "19": "我与西拉提摩太、在尔中所宣上帝子耶稣基督、亦非或是或非、在彼惟是而已、",
      "20": "盖上帝所许者、在彼皆是、故亦皆诚、俾上帝由我侪而得荣、",
      "21": "今坚立尔我于基督中、且以膏膏我者、上帝也、",
      "22": "又以印印我、赐圣神为质于我衷、○",
      "23": "我吁上帝以我心作证、我不适哥林多者、宽容尔也、",
      "24": "此非制尔信、乃助尔乐、盖尔以信而立矣、"
    },
    "2": {
      "1": "我意已决、不复以忧就尔、",
      "2": "我若令尔忧、则我所令忧者而外、孰令我乐乎、",
      "3": "昔特书此、恐我来时、当使我乐者、反令我忧、盖我深信尔众以我之乐为乐也、",
      "4": "昔我哀痛迫切、不胜涕泣、以书遗尔、非令尔忧、乃使尔知我爱尔甚也、○",
      "5": "傥有使之忧者、非第使我忧、亦略使尔众忧、曰略者、不欲深责之也、",
      "6": "若人受罚于众、已足矣、",
      "7": "尔宁赦之、慰之、免彼殷忧、而至沈溺、",
      "8": "故劝尔曹、当显其爱于彼焉、",
      "9": "为此我曾遗书、欲知尔曹凡事承顺之征、",
      "10": "尔所赦者、我亦赦之、我若有所赦、乃缘尔于基督前赦之、",
      "11": "免撒但取便于我、盖其诡谋、我侪非不知也、○",
      "12": "我为基督福音、至特罗亚、由主为辟厥门、",
      "13": "因不遇兄弟提多、我心弗安、遂别其人、往马其顿、",
      "14": "感谢上帝、常于基督中导我而奏凯、且由我随在显扬识彼之臭味、",
      "15": "盖于上帝前、我在得救者及沦亡者中、为基督之馨香、",
      "16": "于此为由死致死之臭味、于彼为由生致生之臭味、孰堪任此乎、",
      "17": "我非似彼多人混上帝道、乃诚意由上帝、在上帝前基督中而言也、"
    },
    "3": {
      "1": "我岂复自荐乎、岂如他人需荐书与尔、抑取于尔乎、",
      "2": "尔即我书、铭于吾心、众所知而读者、",
      "3": "显为基督之书、由我著作、非书以墨、乃以维生上帝之神、非于石版、乃于心版、",
      "4": "我侪由基督、对越上帝而具此信、",
      "5": "非言自能有所揆度、我之能由上帝而已、",
      "6": "使我克供新约之役、非恃文、乃恃灵、盖文致死、灵致生也、",
      "7": "夫致死之役、文镌诸石、尚有其荣、因摩西之荣、以色列人不能注视其面、此荣乃暂耳、",
      "8": "况属灵之役、其荣不更甚哉、",
      "9": "若定罪之役为荣、则致义之役益荣矣、",
      "10": "昔为荣者不足荣、因有超越之荣故也、",
      "11": "盖暂存者若荣、则永存者更荣矣、○",
      "12": "我有此望、故侃侃而言、",
      "13": "非如摩西蒙帕于面、使以色列人不得直视暂存者之终、",
      "14": "惟其心顽、迄今读旧约时、斯帕犹存、夫此帕因基督而废矣、",
      "15": "越至于今读摩西书、帕蒙厥心、",
      "16": "迨其归主、帕则去矣、",
      "17": "夫主即神也、主神所在、乃得自由、",
      "18": "我侪露面、得见主荣、如于镜中反照、则皆化为主像、由荣致荣、如出乎主、即圣神也、"
    },
    "4": {
      "1": "故我侪既蒙矜恤、而受此役、则不馁、",
      "2": "弃愧耻之隐事、不行诡谲、不混上帝道、惟表彰真理、在上帝前质己于众衷、",
      "3": "傥我福音有蔽、惟蔽于沦亡者、",
      "4": "斯世之灵、盲彼不信者之心、使基督有荣之福音、光不之照、夫基督、上帝像也、",
      "5": "我侪所宣非己、乃基督耶稣为主、己则缘耶稣为尔仆耳、",
      "6": "盖命光由暗而照之上帝、已照我心、俾知上帝荣耀之光、即显于耶稣基督之面者也、○",
      "7": "我侪有此宝、置于土器、致莫大之能、非由我、乃由上帝、",
      "8": "我侪随在遇难、而不厄穷、颠连而不失望、",
      "9": "窘逐而不遗、倾仆而不毙、",
      "10": "身常任耶稣之死、致耶稣之生、亦显于我身、",
      "11": "盖我之生也、恒为耶稣冒死、俾耶稣之生、于我必死之体而显、",
      "12": "是则死在于我、生在于尔也、",
      "13": "如经云、我信故言、我侪既有此信、亦因信而言也、",
      "14": "盖知起耶稣者、亦必偕耶稣起我侪、引尔我谒见之、",
      "15": "万事皆为尔曹、致恩因众而增、祝谢弥盛、以荣上帝、○",
      "16": "故我不馁、外体虽坏、而内心日新、",
      "17": "盖我暂而且微之苦、适成我侪隆重悠久之荣、",
      "18": "以我侪非顾所见之事、乃不见之事、盖所见者暂、不见者久也、"
    },
    "5": {
      "1": "我知在地之幕若坏、则有由于上帝之室、非手所造、悠久于天、",
      "2": "我处此则叹息、深慕自天之室以被体、",
      "3": "傥得被之、不至裸裎矣、",
      "4": "我尚处此幕、负重而叹息、非欲脱此、乃欲衣彼、致属死者见灭于生耳、",
      "5": "备我得此者上帝也、且赐圣神为质、",
      "6": "是故我常坦然、知居于身、则离乎主、",
      "7": "盖我由信而行、非凭目睹、",
      "8": "是以坦然、宁愿离身与主偕居、",
      "9": "故或居或离、惟务为主悦纳、",
      "10": "盖我众必显于基督座前、各依身之所行、或善或恶而受报、○",
      "11": "我知主之可畏而劝人、我已显于上帝、亦望显于尔心、",
      "12": "我不复自荐、第以因我而夸之故予尔、使可应对夸外貌不夸内心之人、",
      "13": "我若狂、乃为上帝、若自制、则为尔曹、",
      "14": "盖基督之爱策我矣、窃思一人为众死、则众已死、",
      "15": "且其为众死、使生者不仍为己而生、乃为代之死而起者生也、",
      "16": "今而后我侪不以貌识人、虽曾以貌识基督、今不复如此识之、",
      "17": "是以在基督中者、乃为新造之人、旧事已逝、诸事更新矣、",
      "18": "万事本乎上帝、藉基督使我与之复和、且以复和之职授我侪、",
      "19": "即上帝于基督中、令世人与己复和、不以其咎归之、而以斯道付我焉、○",
      "20": "是以我为基督使、犹上帝托我劝尔、我代基督求尔与上帝复和、",
      "21": "彼无罪者、上帝使之代我而为罪、俾我由彼成上帝之义焉、"
    },
    "6": {
      "1": "我侪与主同劳者、劝尔勿徒受上帝恩、",
      "2": "盖曰、我于见纳之时听尔、于拯救之日佑尔、今乃见纳之时、拯救之日矣、",
      "3": "我概不碍人、免我职受谤、",
      "4": "惟于诸事、自荐为上帝役、有若恒忍、患难、空乏、厄穷、",
      "5": "受杖、系狱、遭乱、勤劳、不寝、不食、",
      "6": "廉洁、知识、宽恕、仁慈、圣神之感、无伪之爱、",
      "7": "真诚之道、上帝之能、义之干戈在于左右、",
      "8": "或荣、或辱、或恶名、或令闻、似伪而真、",
      "9": "似人不知而见知、似濒死而实生、似受谴而弗亡、",
      "10": "似忧而常乐、似贫而富众、似无有而无不有、○",
      "11": "哥林多人欤、我侪向尔、口启而心广矣、",
      "12": "尔褊狭、非在我、乃在尔心耳、",
      "13": "我语尔如子、宜广乃心以报我、○",
      "14": "勿与不信者耦、盖义与不义、何为侣之有、光与暗、何相交之有、",
      "15": "基督与恶者、何相契之有、信者与不信者、何与之有、",
      "16": "上帝殿与偶像、何同之有、我侪乃维生上帝殿、如上帝曰、我将居其中、游其间、我为彼之上帝、彼为我民、",
      "17": "故曰、尔宜出厥中而自别、勿扪不洁、我则纳尔、",
      "18": "我将为尔父、尔为我子、此全能之主所言也、"
    },
    "7": {
      "1": "爱友乎、我侪既有此诸许、当洁己、尽去身心之污、畏上帝而成圣、○",
      "2": "宜容纳我、我未尝枉人、未尝陷人、未尝欺人、",
      "3": "我言此、非罪尔、盖我曾言、尔在我心、死生共之、",
      "4": "我向尔言、侃侃然也、为尔大有矜夸、且于诸难之中、慰为之满、喜为之溢、○",
      "5": "我至马其顿时、身无宁处、随在遭难、外有争、内有惧、",
      "6": "然慰卑微者之上帝、以提多之至慰我矣、",
      "7": "非第因其至、亦因其所受于尔之慰慰我、即以尔之恋慕忧伤、及为我热衷告我、令我益喜、",
      "8": "昔我遗书使尔忧、虽曾悔之、今不悔矣、盖知此书令尔忧者暂耳、",
      "9": "今我喜、非因尔忧、乃因尔由忧而生改悔、盖尔忧乃依上帝旨、致尔无所受损于我侪、",
      "10": "夫依上帝旨而忧、则生改悔、以致得救、无后悔、惟斯世之忧则致死、",
      "11": "试观尔依上帝旨而忧、生何如之殷勤、自诉、怨艾、恐惧、恋慕、热衷、谴责、尔于斯事、悉自表为洁矣、",
      "12": "我虽以书遗尔、非因枉人者、亦非因枉于人者、惟令尔为我之殷勤显于尔中、在上帝前、",
      "13": "缘此我侪受慰、且于是慰、因提多之喜而益喜、以其心为尔众而畅遂、",
      "14": "我夸尔于提多者、今无愧矣、我所语尔者悉真、夸尔于彼者亦真、",
      "15": "彼念尔众顺服、以恐惧战栗接纳之、则恋尔之情尤甚、",
      "16": "我所喜者、凡事因尔而毅然也、"
    },
    "8": {
      "1": "兄弟乎、我以上帝所赐马其顿诸会之恩告尔、",
      "2": "即屡试于难中而甚乐、且极贫而益彰施济之厚、",
      "3": "我证其乐助、量力而过之、",
      "4": "恳求我侪、俾其与于供事圣徒之恩、",
      "5": "不第如我所望、且先献己于主、又遵上帝旨、献己于我侪、",
      "6": "因此我劝提多、既于尔中肇行此惠、亦当毕之、",
      "7": "尔于凡事、若信、若言、若知识、若殷勤、以及向我之爱既溢、则于此惠亦宜如是、",
      "8": "我言此、非命尔、乃藉他人之勤恳、验尔仁爱之实、",
      "9": "尔知我主耶稣基督之恩、彼原富、为尔而致贫、使尔由其贫而致富、",
      "10": "我于此事、示以己意、乃尔之益、盖尔不第行之、亦定意倡之、已经年矣、",
      "11": "今当成之、尔既乐此、则依尔之力以成之、",
      "12": "盖人而乐为、则见纳、乃依所有、非依所无、",
      "13": "非欲彼逸而尔艰、",
      "14": "惟欲其均耳、今尔以有余补彼不足、后彼亦以有余补尔不足、是则均矣、",
      "15": "经云、多者无余、寡者无乏、○",
      "16": "惟谢上帝感提多心、俾同有为尔之殷勤、",
      "17": "彼固受我之劝、且甚恳挚、自愿就尔、",
      "18": "我侪遣一兄弟偕之、乃于福音见誉诸会者、",
      "19": "不第此也、亦为诸会所选、与我同行、司理所捐之惠、以彰主荣、且表我侪之愿、",
      "20": "免人以我司理多赀而咎我、",
      "21": "盖我务善事、不第于主前、亦于人前、",
      "22": "又遣一兄弟偕往、我于诸事、屡验其殷勤、今以笃信尔曹、而殷勤愈切、",
      "23": "夫提多者、我侣也、为尔而同劳、二兄弟者、诸会之使、基督之荣也、",
      "24": "故尔于诸会前、宜向之以彰尔爱、及我夸尔之证、"
    },
    "9": {
      "1": "论供事圣徒、毋庸书以遗尔、",
      "2": "盖我知尔之愿、夸于马其顿人、言亚该亚人备之已经年、且尔之热衷、鼓舞多人矣、",
      "3": "今我遣兄弟、使尔有备、如我所言、免我为尔之夸归于虚也、",
      "4": "亦恐马其顿人偕来、见尔未备、致我因此笃信而启羞、尔则无待言矣、",
      "5": "故拟须请兄弟先诣尔、使尔昔所允之惠、豫为之备、则显由于乐输、非由勉强也、○",
      "6": "夫少稼少穑、多稼多穑、",
      "7": "宜各随心志、毋忧毋强、盖上帝爱夫乐施者也、",
      "8": "上帝能沛诸恩于尔、令尔万事恒足、溢于诸善、",
      "9": "如经云、彼散财、彼济贫、其义永存、",
      "10": "主赐种与播者、赐粮与食者、所赐者将倍尔所播之种、增尔行义之实、",
      "11": "俾尔凡事富有、得以博施、致人由我侪而谢上帝、",
      "12": "盖此供事之役、不第补圣徒之空乏、且因感谢之多、而得充裕也、",
      "13": "彼由此役验尔、以尔承顺基督福音、博施于彼、且及于众、归荣上帝、",
      "14": "亦以上帝在尔中之厚恩、恋慕乎尔、为尔祈祷、",
      "15": "感谢上帝、以其恩赐、言不能罄也、"
    },
    "10": {
      "1": "我保罗晤对则卑、暌违则勇者、以基督之温柔和平劝尔、",
      "2": "有以我为依血气而行者、我决意以勇待之、求尔勿使我于晤对时、以待若人者待尔、",
      "3": "我虽行于血气、非凭血气而战、",
      "4": "盖我之战具、非属血气、乃上帝视为有能、破诸坚垒、",
      "5": "举凡计谋及矜高、阻人识上帝者、我悉败之、虏诸心志、降服基督、",
      "6": "且已设备、俟尔尽服、将谴责诸悖逆者、",
      "7": "尔观外貌乎、若有自恃属基督者、其再思之、如彼属基督、我侪亦然、",
      "8": "主赐我权、乃建尔、非覆尔、我虽过夸、亦无所愧焉、",
      "9": "我言此、免似以书惊尔、",
      "10": "或谓我书严厉、晤对时、则身柔言鄙、",
      "11": "然若人当思、暌违时书言如何、晤对时所行亦若是、",
      "12": "有自誉者、我不敢与之匹、与之较、其人自相度、自相较、不智也、",
      "13": "但我侪不逾量而夸、惟依上帝所分我之限量、及乎尔者、",
      "14": "我非逾乎量如不及尔者然、盖我宣基督福音已及乎尔、",
      "15": "我不以他人之功逾量而夸、惟望尔信增益、则我于尔中、依我限量而见重、致能昌盛、",
      "16": "使福音宣于尔地之外、而不以他人限量内已成之事而夸、",
      "17": "夸者宜以主而夸、",
      "18": "盖见纳者非自誉、乃主所誉也、"
    },
    "11": {
      "1": "愿尔姑容我愚、尔诚容我、",
      "2": "我以上帝之眷恋、眷恋于尔、盖我已聘尔于一夫、如贞女以献于基督也、",
      "3": "惟恐尔心偏邪、顿失向基督之纯洁、如夏娃为蛇诡诱者然、",
      "4": "设来者别宣一耶稣、非我所宣者、或尔别受一灵、非昔所受者、或别承一福音、非昔所承者、尔容之可也、",
      "5": "我自谓不亚于至大使徒、",
      "6": "我言虽鄙、而智则不然、乃凡事向尔而显之于众、",
      "7": "我自居卑、致尔高举、传尔以上帝福音而无值、此为罪乎、",
      "8": "我夺他会之值、以为尔役、",
      "9": "偕尔时乏于用、未累一人、自马其顿来之兄弟、补我所乏、我凡事自守、不至累尔、终必自守、",
      "10": "我衷基督之诚、于亚该亚境内、无人阻我此夸也、",
      "11": "何也、我不尔爱耶、上帝知之焉、",
      "12": "但我所行者、终必行之、以绝机于寻机者、使其所夸无异于我、",
      "13": "若辈乃伪使徒、行事诡谲、貌为基督使徒、",
      "14": "原无足怪、盖撒但亦貌为光明之使、",
      "15": "其役貌为义役、非大事也、其报必依其所行、○",
      "16": "我复有言、人勿以我为愚、若然、仍当以愚纳我、俾我稍以自夸、",
      "17": "此言、非主命也、乃若愚者自信而夸、",
      "18": "既有多人依形躯而夸、则我亦夸矣、",
      "19": "尔既为智、于愚者则欣然容之、",
      "20": "人若仆尔、噬尔、虏尔、侮尔、批尔、尔则容之、",
      "21": "我言此、乃卑己、如尝懦弱、但人所毅然、我亦毅然、斯言有若愚也、",
      "22": "彼希伯来人乎、我亦然、彼以色列人乎、我亦然、彼亚伯拉罕之裔乎、我亦然、",
      "23": "彼基督之役乎、我则逾之、此言若狂、盖我多勤劳、多系狱、数被箠楚、屡濒于死、",
      "24": "受犹太人鞭者五、每四十减一、",
      "25": "杖责者三、石击者一、舟坏者三、一日夜在深海、",
      "26": "屡经跋涉、危于河、危于寇、危于同族、危于异邦、危于邑、危于野、危于海、危于伪兄弟、",
      "27": "劳而苦、屡废寝、饥而渴、屡绝食、寒而裸、",
      "28": "此外、更有日集于我者、即为诸会之虑也、",
      "29": "谁弱而我不弱乎、谁踬而我心不如焚乎、",
      "30": "我若必夸、则夸我弱、",
      "31": "永颂之上帝、主耶稣之父、知我不诳、",
      "32": "在大马色亚哩达王之邑宰、严守其城以捉我、",
      "33": "我乃自牖、以筐缒垣而脱之、"
    },
    "12": {
      "1": "我自夸固无益、不得已也、惟言主之显象启示耳、",
      "2": "我识一人宗基督者、十四年前、见摄至三重天、或于身、或不于身、我不知、上帝知之、",
      "3": null,
      "4": "又知若人见摄至乐园、闻莫能言之言、人所不宜道者、或于身、或不于身、我不知、上帝知之、",
      "5": "我为若人夸、不为己夸、惟夸我弱、",
      "6": "即夸亦不为愚、以我所言者真也、但我自戒、恐人拟我、过其所见所闻于我者、",
      "7": "且以启示莫大之故、恐我自高过甚、加刺于我身、即撒但之役击我、免我自高过甚也、",
      "8": "我为此求主者三、使之去我、",
      "9": "主曰、吾之恩、于尔足矣、吾之能、于弱者而成全之、故我欣然、宁夸我弱、使基督之能庇我也、",
      "10": "我为基督、以荏弱、凌辱、空乏、窘逐、厄穷为喜、盖我弱时则强焉、○",
      "11": "我为愚矣、缘尔逼我、盖我当为尔所举、我虽不足数、而不亚于至大使徒、",
      "12": "我为使徒之证、即以恒忍、行异迹奇事殊能于尔中、",
      "13": "尔何事不及他会耶、惟我不累尔而已、此不韪、请恕我、○",
      "14": "今我欲就尔者三、亦不累尔、以我所求者尔也、非尔所有也、盖子不必为亲蓄、乃亲为子焉、",
      "15": "我为尔灵、欣然委身尽己矣、我愈爱尔、而愈鲜见爱乎、",
      "16": "或云我虽不累尔、而以诡计取尔、",
      "17": "夫我遣人就尔、岂因之赚尔乎、",
      "18": "我劝提多就尔、亦遣一兄弟偕之、提多岂赚尔乎、我侪非同一神、而履一迹乎、○",
      "19": "尔尚意我向尔自诉、然我在基督中上帝前而言也、爱友乎、所言悉以建尔、",
      "20": "我恐至时、见尔不副我所望、而尔见我亦不副尔所望、或有争鬬、媢嫉、忿怒、朋党、毁谤、隐刺、妄夸、混乱、",
      "21": "又恐我再至时、上帝卑我于尔前、我将为彼干罪诸人、未改悔其污秽淫乱邪侈之行者而忧也、"
    },
    "13": {
      "1": "我将三就尔、证以二三人之口、而所言悉定、",
      "2": "昔我先言之、今虽暌违、仍先言之、如二次觌面时然、即告彼素干罪者、及其余人、迨我复来、必不恕之、",
      "3": "盖尔乃求基督由我而言之据、夫基督向尔非弱也、乃于尔衷有能也、",
      "4": "昔彼因弱被钉十架、然由上帝之能而生、我侪亦与之俱弱、然由上帝向尔之能、必将与之俱生、",
      "5": "尔宜自审止于信否、亦宜自验、岂不自知耶稣基督在尔衷乎、否则尔为见弃者矣、",
      "6": "我冀尔知、我侪非见弃者、",
      "7": "我求上帝、俾尔所行无恶、非欲显我见纳、惟欲尔为善、虽视我如见弃者亦可、",
      "8": "盖我侪不能拒真理、乃辅真理、",
      "9": "我弱而尔强、我则喜、所求者尔之完全也、",
      "10": "我暌违时书此、俾晤对时无事严厉、依主赐我之权以建立、非倾覆也、○",
      "11": "余则问诸兄弟安、愿尔完全安慰、同心辑和、则仁爱平康之上帝必偕尔、",
      "12": "宜接吻维圣、互相问安、",
      "13": "诸圣徒问尔安、",
      "14": "愿主耶稣基督之恩、上帝之爱、圣神之感通、偕尔众焉、"
    }
  },
  "Gal": {
    "1": {
      "1": "保罗为使徒、非本诸人、亦非由人、乃由耶稣基督、及自死而起之之父上帝也、",
      "2": "与偕我之诸兄弟、书达加拉太诸会、",
      "3": "愿恩惠平康、由父上帝、及我主耶稣基督归尔、",
      "4": "耶稣为我罪捐己、拯我脱此恶世、乃依我父上帝旨也、",
      "5": "愿荣归之、爰及世世、阿们、○",
      "6": "上帝以基督恩召尔、我怪尔离之若此之速、而别从福音、",
      "7": "此非福音也、乃扰尔者、欲纷更基督福音耳、",
      "8": "或我侪、或天使、若宣福音于尔、异乎我所宣者、则宜见诅、",
      "9": "我昔言之、今复言之、若有人宣福音于尔、异乎尔所受者、则宜见诅、",
      "10": "今我欲取信于人乎、抑欲取信于上帝乎、或求悦于人乎、若仍悦人、则非基督仆矣、○",
      "11": "我告兄弟、我所宣之福音、非徇人也、",
      "12": "盖我非受之于人、亦未学之、乃由耶稣基督之启示、",
      "13": "尔闻我昔在犹太教所行者、窘逐上帝会实甚、而残贼之、",
      "14": "且于犹太教有所进益、超越同族之年相若者多人、于我列祖遗传、尤为热衷、",
      "15": "然自母胎甄别我、以恩召我之上帝、",
      "16": "乐以其子启示我衷、使宣之于异邦、我即不谋于有血气者、",
      "17": "亦不上耶路撒冷、见先我为使徒者、乃往亚拉伯、后返大马色、○",
      "18": "越三载、乃上耶路撒冷访矶法、与之同居旬有五日、",
      "19": "其余使徒、除主之弟雅各、皆未之见、",
      "20": "今书与尔者、于上帝前无诳也、",
      "21": "厥后、我入叙利亚基利家境、",
      "22": "在犹太属基督之诸会、尚未谋面、",
      "23": "第闻素窘逐我侪者、今宣昔所残贼之道、遂因我而荣上帝焉、",
      "24": null
    },
    "2": {
      "1": "越十四年、我与巴拿巴复上耶路撒冷、亦携提多、",
      "2": "乃依启示而往、且以我在异邦所宣福音告之、惟私陈于有令闻者、免我前后奔驰为徒然也、",
      "3": "偕我之提多、希利尼人也、未尝强之受割、",
      "4": "因有私引之伪兄弟潜入、窥我侪于基督耶稣所得之自由、欲仆我侪、",
      "5": "我未尝一时服而让之、为使福音之真、恒存尔中、",
      "6": "至于有名望者、无论何如人、与我无涉、盖上帝不以貌视人、彼有名望者、无所增益于我、",
      "7": "反乎此、既见主托我宣福音于未受割者、亦犹托彼得宣于已受割者、",
      "8": "盖感彼得为使徒于受割者、亦感我为使徒于异邦、",
      "9": "且知赐我之恩、雅各矶法约翰、人所视为柱石者、则施右手相交之礼、于我及巴拿巴、俾适异邦而彼往受割者、",
      "10": "惟欲我侪顾念贫者、我亦殷勤为是也、○",
      "11": "然矶法至安提阿、我面诤之、以其干咎也、",
      "12": "盖有自雅各来者、未至时、彼与异邦人同食、及至、则退而自别、畏受割者也、",
      "13": "其余之犹太人、亦相率为伪、甚至巴拿巴亦受其诱、而效尤焉、",
      "14": "我见其行不端、不依福音之真、遂于众前语之曰、尔犹太人也、所行既如异邦人、非如犹太人、胡为强异邦人如犹太人乎、",
      "15": "夫我侪本犹太人、非异邦罪人、",
      "16": "既知人之见义、非由行律、乃由信耶稣基督、则信乎耶稣基督、俾由信而见义、不由行律、盖无人由行律而见义也、",
      "17": "我侪于基督而求见义、仍不免为罪人、则基督岂为罪之役乎、非也、",
      "18": "我若复建素所毁者、则自表为干律者矣、",
      "19": "盖我由律已死于律、致得生于上帝、",
      "20": "我已与基督同钉十架、而我尚生、非我也、基督生于我中也、今我生于形躯者、乃因信而生、即信上帝子爱我而为我捐己者也、",
      "21": "我不虚上帝之恩、盖义若由律、则基督之死为徒然矣、"
    },
    "3": {
      "1": "愚哉加拉太人、谁蛊惑尔乎、耶稣基督之钉十架、已明著于尔目前矣、",
      "2": "我试问尔、尔受圣神、由行律乎、抑由闻而信乎、",
      "3": "尔若是之愚乎、尔始之以圣神、今乃成之以形躯乎、",
      "4": "尔徒受若许之苦乎、果徒然乎、",
      "5": "夫施尔以圣神、且行异能于尔中者、由行律乎、抑由闻而信乎、",
      "6": "如亚伯拉罕信上帝、遂视为义以归之、",
      "7": "尔宜知之、凡由乎信者、乃亚伯拉罕之裔也、",
      "8": "且经豫知、上帝将使异邦由信见义、遂豫宣福音于亚伯拉罕云、诸邦将缘尔获福、",
      "9": "是由乎信者、得与有信之亚伯拉罕同获福矣、",
      "10": "凡由行律者皆服诅、记有之、不恒于律之所载而悉行者见诅、",
      "11": "无人于上帝前、因律见义也、明矣、盖义者将由信而生、",
      "12": "夫律非本乎信、惟行之者于斯而生也、",
      "13": "基督已赎我侪脱律之诅、以其为我侪服诅、记有之、凡悬于木者见诅也、",
      "14": "致亚伯拉罕之福在基督耶稣者、临及异邦、俾我侪由信而得所许之圣神、○",
      "15": "兄弟乎、我依常情而言、人之约既定、则无得增减之、",
      "16": "夫所许者、乃指亚伯拉罕及其裔而言、不曰诸裔、如指多人、惟指一人、且曰尔裔、即基督也、",
      "17": "我谓上帝豫立之约、非四百三十年后之律所能废、使所许者为虚、",
      "18": "若嗣业由律、则不复由许、但上帝曾以许赐之亚伯拉罕矣、",
      "19": "然则律何为耶、乃为罪而设、待受许之裔至、且由天使于中保之手而订、",
      "20": "夫中保非一人之中保、惟上帝乃一也、",
      "21": "然则律与上帝之许相反乎、非也、若赐以能致生之律、则义诚由律矣、",
      "22": "但经囿万有于罪中、俾所许由信耶稣基督而赐诸信者、○",
      "23": "然信未著之先、我侪拘守律下、且为所囿、以俟信之将显焉、",
      "24": "如是、律为我侪之塾师、引就基督、俾由信而见义、",
      "25": "但信既著、不复在塾师之下矣、",
      "26": "盖尔曹由信、咸为上帝子、即赖基督耶稣也、",
      "27": "凡受洗归基督者、已衣基督也、",
      "28": "无分犹太希利尼、为奴自主、或男或女、盖尔曹于基督耶稣中、皆为一也、",
      "29": "若属基督、则为亚伯拉罕裔、依所许而为嗣子矣、"
    },
    "4": {
      "1": "我谓嗣子虽为全业之主、童蒙时无异于仆、",
      "2": "服于保傅及家宰、待父所定之期、",
      "3": "我侪童蒙时、亦役于斯世之小学、",
      "4": "届期、上帝遣其子、由女而生、在于律下、",
      "5": "以赎律下之人、使我侪得为子之分、",
      "6": "既为子、上帝遣厥子之神、入我侪之心、呼曰、阿爸父也、",
      "7": "如是、尔不复为仆、乃为子也、既为子、则由上帝而为嗣矣、○",
      "8": "昔尔不识上帝、役于本非神者、",
      "9": "今既知之、更为上帝所知、何反向劣弱空乏之小学、复欲为之役乎、",
      "10": "尔乃守日月节年、",
      "11": "我为尔惧、恐我为尔徒劳矣、○",
      "12": "兄弟乎、我求尔如我、盖我已如尔、尔未尝枉我、",
      "13": "尔知我昔以形躯之弱、宣福音于尔、",
      "14": "且我形躯有所试尔、而尔不之嫌、不之弃、乃接我如上帝之使、如基督耶稣、",
      "15": "尔当时之禧庆安在、我为尔证、若能为之、即抉目予我、亦所愿也、",
      "16": "然则我以真理告尔、反成仇乎、",
      "17": "夫彼为尔热衷、非善也、乃欲间尔、使尔为彼热衷、",
      "18": "凡于善事而热衷、斯为善、不独我与尔同在时也、",
      "19": "小子乎、我复为尔劬劳、待基督成形于尔衷、",
      "20": "今我欲偕尔而易我言、盖我为尔游移也、○",
      "21": "尔愿服律者其告我、尔不闻律乎、",
      "22": "记有之、亚伯拉罕有二子、一婢出、一自由者出、",
      "23": "婢所出者、依形躯而生、自由所出者、乃由应许、",
      "24": "斯为寓言、盖二女乃二约、一出自西乃山、所生者为仆、夏甲是也、",
      "25": "夫夏甲者、乃亚拉伯之西乃山、犹今之耶路撒冷也、盖彼与其诸子为仆、",
      "26": "惟在上之耶路撒冷乃自由、我众之母也、",
      "27": "记有之、不妊不产者宜喜乐、未劬劳者宜欢呼、盖茕独者较有夫者、子更多也、",
      "28": "兄弟乎、我侪如以撒、因应许而为子、",
      "29": "昔依形躯而生者、窘逐依圣神而生者、今亦如是、",
      "30": "然经云何、曰、逐婢及其子、盖婢之子、不得与自由者之子共嗣业也、",
      "31": "兄弟乎、我侪非婢之子、乃自由者之子也、"
    },
    "5": {
      "1": "基督既释我侪、而得自由、故宜坚立、勿再负为仆之轭、",
      "2": "我保罗语尔、若受割、则基督于尔无益、",
      "3": "我复证之、凡受割者、宜行全律、",
      "4": "尔欲由律见义者、乃绝于基督、而陨于恩矣、",
      "5": "盖我侪以神由信、而待所望之义、",
      "6": "于基督耶稣中、或割或否、皆无益、惟以爱而行之信有益、",
      "7": "昔尔所趋者善矣、谁阻尔不顺真理乎、",
      "8": "其所劝导、非出于召尔者、",
      "9": "少许之酵、发全团矣、",
      "10": "我缘主深信尔无异志、但扰尔者、不论何人、必服其鞫、",
      "11": "兄弟乎、若我尚宣割礼、何至犹见窘逐乎、若然、则十架之窒碍已泯矣、",
      "12": "彼乱尔者、何若自阉为愈也、○",
      "13": "兄弟乎、尔蒙召得自由、然勿以自由为形躯之机、惟以爱相供役、",
      "14": "盖全律一言以蔽之、曰爱邻如己、",
      "15": "若尔相吞噬、恐相沦亡、尔其慎之、○",
      "16": "我故谓尔当依圣神而行、则不纵形躯之欲、",
      "17": "盖形躯之欲御乎神、神御形躯、二者相敌、俾尔不行其所欲行、",
      "18": "尔若为神所导、则不在律下矣、",
      "19": "夫形躯之行、乃显然者、即淫乱、污秽、邪侈、",
      "20": "拜像、巫术、结仇、争鬬、忌恨、忿怒、衅隙、朋党、异端、",
      "21": "媢嫉、沈湎、荒宴等类、今我告尔、如昔所言、凡行此者、必不得承上帝国也、",
      "22": "惟圣神之果、乃仁爱、喜乐、和平、恒忍、慈惠、良善、忠信、",
      "23": "温柔、节制、如此者、无律禁之、",
      "24": "且属基督耶稣者、已以形躯及其情欲、钉于十架矣、○",
      "25": "我侪若依圣神而生、宜依圣神而行、",
      "26": "勿尚虚荣、相激相嫉、"
    },
    "6": {
      "1": "兄弟乎、若人偶蹈愆尤、尔曹属圣神者、宜以温柔之心规正之、且宜自顾、恐亦见试、",
      "2": "宜互相任劳、以尽基督之律、",
      "3": "无而为有者、是自欺也、",
      "4": "宜各验己行、则所夸者在己、不在他人、",
      "5": "盖必各任己任也、○",
      "6": "学道者、宜以财物供教者、",
      "7": "勿受惑、上帝不受侮也、盖所播者为何、所获者亦为何、",
      "8": "播于形躯者、将由形躯而获败坏、播于圣神者、将由圣神而获永生、",
      "9": "宜行善勿倦、若不颓惫、届期将获矣、",
      "10": "设或有机、则宜行善于众、而于信者之家为尤切、○",
      "11": "视我达尔之手书、字体何其大也、",
      "12": "凡欲以形躯矜饰者、强尔受割、特恐为基督之十架受窘逐耳、",
      "13": "盖彼受割者、己不守律、惟欲尔受割、致彼因尔形躯而夸、",
      "14": "然我无所夸、惟夸我主耶稣基督之十架耳、由是、世于我已钉十架、我于世亦然、",
      "15": "盖受割与否、皆无足重、惟新造者而已、",
      "16": "凡依此准绳而行者、愿平康矜恤临之、暨上帝之以色列民焉、○",
      "17": "今而后人毋扰我、盖我身佩耶稣之印记也、○",
      "18": "兄弟乎、愿我主耶稣基督之恩在尔衷、阿们、"
    }
  },
  "Eph": {
    "1": {
      "1": "由上帝旨、为基督耶稣使徒保罗、书达以弗所诸圣徒、及忠信于基督耶稣者、",
      "2": "愿恩惠平康、由我父上帝、及主耶稣基督归尔、○",
      "3": "祝颂上帝、我主耶稣基督之父、曾由基督、祝我以在天属神之诸福、",
      "4": "即如创世之先、由基督选我侪、俾在其前圣而无玷、",
      "5": "依厥善旨、以爱豫定我侪、由耶稣基督得为其子、",
      "6": "致赞其恩之荣、即于其爱子中乐赐我侪者、",
      "7": "我侪于彼因其血而得赎、即罪之赦、依上帝洪恩也、",
      "8": "此恩、乃上帝以诸智诸识溢于我者、",
      "9": "示我以厥旨之奥秘、循其善意、乃于彼中所定者、",
      "10": "迨期满时、在天在地之万有、悉统一于基督、",
      "11": "我侪于彼亦得为业、乃依己旨行万事者所豫定、",
      "12": "致使其荣、因我侪先于基督有望者、得颂赞焉、",
      "13": "尔于彼既闻真道、即救尔之福音、且信之、则受所许圣神之印、",
      "14": "此乃我侪嗣业之质、迨上帝之业见赎、其荣则得颂赞、",
      "15": "故我闻尔于主耶稣之信、向诸圣徒之爱、",
      "16": "则为尔感谢不已、祈祷时常念及尔、",
      "17": "俾我主耶稣基督之上帝、有荣之父、赐尔明智与启示之灵、以识上帝、",
      "18": "心目克明、俾知尔蒙其召所望何如、彼于诸圣徒之业、其荣之丰富何如、",
      "19": null,
      "20": "且于我诸信者、其能之浩大何如、乃依其能力运行于基督中、即自死起之之时、使坐其右于天、",
      "21": "超乎诸执政者、秉权者、有能者、宰治者、及凡有名者、不第今世、亦在来世、",
      "22": "且服万有于其足下、使为万有之首于教会、",
      "23": "教会为其体、乃充乎万有者之所充也、"
    },
    "2": {
      "1": "且尔曹素以罪愆而死、",
      "2": "从斯世之俗而行、服在空乘权之君、即今运行于悖逆者之灵、",
      "3": "我侪亦尝出入其中、徇形躯之情、行身心之欲、本为服怒之辈、如他人然、",
      "4": "但上帝富有矜恤、以浩大之爱爱我、",
      "5": "于我侪因过而死时、偕基督而苏我、尔之得救、乃由恩耳、",
      "6": "且于基督耶稣、使我侪与之同起、亦同坐于天、",
      "7": "致由彼所施我侪之慈惠、彰其厚恩于后世焉、",
      "8": "盖尔以恩得救、由信非由己、乃上帝所赐也、",
      "9": "非由乎行、免人自矜、",
      "10": "盖我侪乃上帝之工、受造于基督耶稣中、致行善行、乃上帝所豫定、使我侪行之者也、○",
      "11": "故当记忆、尔昔以形躯为异邦人、彼于形躯由人手所谓割者、谓尔为无割者、",
      "12": "当时尔与基督相隔、与以色列民相异、外乎应许诸约、无有所望、在世无有上帝、",
      "13": "今则于基督耶稣、尔曹素为远者、以基督血而得近、",
      "14": "彼为我侪之和、毁其间之藩篱、使二者为一、",
      "15": "且于其形躯废厥仇雠、即诫命之律载于条例者、致于彼中、以二者造一新人而致和、",
      "16": "又以十架诛厥仇雠、联二者为一体、复和于上帝、",
      "17": "遂来宣和平于尔远者及近者、",
      "18": "盖我二者由彼、因一神而谒父、",
      "19": "如是、尔曹不复为外人、为客旅、乃与圣徒同籍、为上帝之眷属、",
      "20": "建于使徒先知之基、基督耶稣为屋隅之首石、",
      "21": "诸宇于彼中结构、渐成主之圣殿、",
      "22": "尔曹亦共被建、为上帝之居所、藉圣神而居焉、"
    },
    "3": {
      "1": "缘此、我保罗因尔异邦人、为基督耶稣之囚、",
      "2": "若尔闻上帝为尔之故、赐我颁恩之职、",
      "3": "我由启示得识奥秘、如前所略书者、",
      "4": "尔曹读之、可知我洞悉基督之奥秘、",
      "5": "先世未尝示人、今则以神启示圣徒及先知矣、",
      "6": "即异邦人同为嗣子、同其肢体、且由福音共与所许、在基督耶稣中者、",
      "7": "我为福音之役、乃依上帝所赐之恩、此恩乃依其能之功用而赐我也、",
      "8": "我在圣徒中、乃微之又微者、尚蒙此恩、俾以基督莫测之富有、宣诸异邦、",
      "9": "令众咸知此颁布之奥秘、即历世隐于创造万有之上帝者、",
      "10": "致在天诸执政者、操权者、今由教会知上帝智备万殊、",
      "11": "乃依其永旨、在我主基督耶稣中所定者、",
      "12": "于彼也、我侪由信而果敢、毅然而谒上帝、",
      "13": "故我求尔、勿以我为尔受难而疲惫、斯乃尔荣、○",
      "14": "缘此、我屈膝于父前、",
      "15": "即在天在地诸家、所由得名者、",
      "16": "求依其荣之富有、俾由厥神、以其能而刚健乃衷、",
      "17": "致基督因信而居尔心、使尔根基于爱、",
      "18": "得与诸圣徒克识其长阔高深、",
      "19": "且知基督莫测之爱、得乎上帝所充者而充焉、○",
      "20": "夫上帝能行者、越乎我侪所求所思、依其运行于我侪之能也、",
      "21": "愿在教会、亦在基督耶稣、以荣归之、永世靡暨、阿们、"
    },
    "4": {
      "1": "故我为主被囚者劝尔、所行宜称乎所蒙之召、",
      "2": "悉以谦逊、温柔恒忍、以爱相恕、",
      "3": "以和平相维系、务守圣神之合一、",
      "4": "体一、神一、如尔蒙召之望为一、",
      "5": "主一、信一、洗一、",
      "6": "上帝一、为众人之父、超乎众、贯乎众、在众中者也、",
      "7": "然我侪蒙恩、各依基督所赐之量、",
      "8": "故曰、其上升时、则俘所虏、而颁赉于人、",
      "9": "夫既云上升、岂非曾降于地下乎、",
      "10": "降者即高升于诸天、以充万有者也、",
      "11": "其所赐者、有使徒、先知、宣道者、及牧师、教师、",
      "12": "为欲成全圣徒、致役事之工、建基督之体、",
      "13": "以至我众合一于信、及识上帝子、得为成人、造乎基督充溢之量、",
      "14": "致不复为童稚、荡漾于诸教之风、受人诡谲欺惑之术、",
      "15": "惟须居爱崇实、万事渐长于彼、彼乃元首、即基督也、",
      "16": "由彼全体结构联络、百节相承、各依其功用而运动、俾之滋长、而自建于爱、○",
      "17": "故我言之、且缘主切言之、尔之所行、毋复志意虚妄、如异邦人然、",
      "18": "彼心思蒙昧、外乎上帝之生、因其无知而心顽也、",
      "19": "既失其良、徇于邪侈、贪行诸污、",
      "20": "尔学基督则不然、",
      "21": "尔果闻之、且依耶稣之真、由之受教、",
      "22": "尔于夙习之行、宜脱旧人、即以欺罔之欲、而自败者、",
      "23": "心志亦宜更新、",
      "24": "且衣以新人、乃肖上帝、由真理之圣与义而造者也、○",
      "25": "故当去诳、与人言皆以其诚、盖我侪互相为肢也、",
      "26": "怒勿干罪、勿衔怒至日落、",
      "27": "勿与魔以间、",
      "28": "窃者勿复窃、宁服劳、手作善工、得以济乏、",
      "29": "秽言勿出口、惟于人之所需、以善言建之、致恩及听者、",
      "30": "勿贻上帝之圣神忧、尔乃由之受印、以至赎日者、",
      "31": "凡荼毒、忿怒、怨恨、喧哗、讪谤、并诸暴很、宜悉去之、",
      "32": "彼此仁慈、矜恤、赦宥、如上帝由基督赦宥尔也、"
    },
    "5": {
      "1": "故尔当效上帝、如爱子然、",
      "2": "又当以爱而行、如基督爱我侪、为之舍己、为供为祭、献于上帝、以为馨香、",
      "3": "惟淫乱及污秽贪婪、尔中言之亦不可、乃圣徒所宜也、",
      "4": "淫词、浮言、戏谑、皆非所宜、宁祝谢耳、",
      "5": "盖尔诚知淫者、污者、及贪婪与拜像同者、皆不得嗣业于基督、暨上帝之国、",
      "6": "勿为人之虚言所欺、缘此、上帝之怒、临于悖逆之人、",
      "7": "故勿与之同群、",
      "8": "尔素为暗、今宗主而为光、当如光明之人而行、",
      "9": "夫光明之实、即在诸善与义与诚也、",
      "10": "宜审主之所悦、",
      "11": "毋与无实之暗行、宁责之、",
      "12": "盖彼之隐行、言之辱矣、",
      "13": "凡事之受责者、以光而显、盖凡显者光也、",
      "14": "故曰、寐者宜寤、自死而起、基督将照尔矣、○",
      "15": "慎顾尔行、勿若无智、乃若有智、",
      "16": "宜惜光阴、时日邪慝故也、",
      "17": "勿为愚、务悉主旨、",
      "18": "勿酗酒而荡检、惟充以圣神、",
      "19": "以诗、以歌、以灵赋、互相酬答、口唱心和以向主、",
      "20": "凡事以我主耶稣基督之名、恒谢父上帝、",
      "21": "当寅畏基督、而相顺服、○",
      "22": "妇当服夫、如服主然、",
      "23": "盖夫为妇首、如基督为教会首、亦为全体之救者、",
      "24": "教会服基督、妇凡事服夫、亦宜如是、",
      "25": "夫当爱妇、如基督爱教会、为之舍己、",
      "26": "欲使之为圣、由水之洗、以道洁之、",
      "27": "立之己前、为有荣者、毫无瑕皱等疵、乃圣而无玷也、",
      "28": "如是、夫宜爱妇如己身、爱妇即爱己也、",
      "29": "从未有自恶己身者、惟保养之、煦妪之、如基督之于教会然、",
      "30": "盖我侪为其体之肢也、",
      "31": "是以人离父母、胶漆其妻、二者成为一体、",
      "32": "此奥秘大矣、我言之、乃指基督与教会也、",
      "33": "然尔曹各宜爱妇如己、妇亦宜敬畏其夫、"
    },
    "6": {
      "1": "子女当缘主顺从父母、斯乃善也、",
      "2": "敬尔父母、此为寓许之首诫、",
      "3": "俾尔畅遂、享寿于世、",
      "4": "父勿激子女之怒、惟依主之训勉、而鞠育之、○",
      "5": "仆当畏惧战栗、以忠心顺尔形躯之主、如于基督然、",
      "6": "勿第以目前服役、若取悦于人者、惟如基督之仆、由心而行上帝之旨、",
      "7": "欣然服役、如于主、非于人、",
      "8": "盖知或为仆、或自主、必各依其所行之善、受报于主、",
      "9": "主之待仆、亦当如是、勿恐吓之、盖知彼与尔之主在天、不以貌视人也、○",
      "10": "此外、当赖主及其权能而刚健、",
      "11": "衣上帝全备铠甲、克御魔之诡谲、",
      "12": "盖我侪所与战者、非血气之人、乃诸执政者、掌权者、及此暗世之君、并天际之恶灵、",
      "13": "当取上帝全备铠甲、俾克守御于艰难之日、迨诸事既成而卓然、",
      "14": "故宜屹立、腰束以诚、胸护以义、",
      "15": "以和平福音为所备之履、而著于足、",
      "16": "又取信以为盾、能悉灭恶者之火箭、",
      "17": "且取救济之冑、及圣神之剑、即上帝道也、",
      "18": "以诸祈祷吁恳、感于圣神而恒求、于此儆醒不倦、为诸圣徒祈、",
      "19": "亦为我祈、使我于启口时、毅然阐明福音之奥秘、",
      "20": "缘此、我为缧绁中之使者、俾得侃侃而言、如所当言、○",
      "21": "我所爱之兄弟推基古、乃于主为忠役者、彼将悉以我事告尔、",
      "22": "为此我特遣之就尔、令尔知我景况、且慰尔心、○",
      "23": "愿平康与爱与信、由父上帝、及主耶稣基督归尔、",
      "24": "凡于我主耶稣基督、有不朽之爱者、愿恩惠偕尔焉、"
    }
  },
  "Phl": {
    "1": {
      "1": "耶稣基督之仆保罗提摩太、书达腓立比属基督耶稣之诸圣徒、及诸监督执事、",
      "2": "愿恩惠平康、由我父上帝、及主耶稣基督归尔、○",
      "3": "我每怀念尔、则谢我上帝、",
      "4": "为尔众祈时、恒欣然而求、",
      "5": "缘尔自始迄今、共与福音、",
      "6": "我深信肇善工于尔曹者、必成之、以迄耶稣基督之日、",
      "7": "我如是念尔众、宜也、盖尔在我心、以尔于我缧绁中、及辩证福音之际、尔与我共与乎恩也、",
      "8": "我体耶稣基督之心、恋慕尔众、上帝为之证、",
      "9": "我所祈者、使尔之爱、于知识通达而愈充溢、",
      "10": "致能验至善、纯粹无疵、迄于基督之日、",
      "11": "由耶稣基督、充乎义之实、致荣与颂归于上帝、○",
      "12": "兄弟乎、我欲尔知我所遭之事、适以广福音之传、",
      "13": "致我缘基督而受之缧绁、遍扬于御营、以及各方、",
      "14": "且使宗主之兄弟、多因我缧绁、益毅然宣上帝道而无惧、",
      "15": "夫宣基督、有出于媢嫉纷争者、亦有出于善意者、",
      "16": "此则出于爱、知我之立、乃为辩福音也、",
      "17": "彼则出于树党、非诚也、欲增我缧绁之苦耳、",
      "18": "然则何如乎、无论或伪或诚、基督是宣、我则乐之、且终乐之、",
      "19": "盖我知此、由尔祈祷、及所赐耶稣基督之神、终必使我得救、",
      "20": "依我之企望、一无所愧、而毅然如常、今无论生死、惟使基督丕显于我躬、",
      "21": "盖我之生也、乃为基督、死亦有益、",
      "22": "若生于形躯、成我功果、则不知当何择也、",
      "23": "盖我迫于二者之间、欲离而与基督偕在、是为愈美、",
      "24": "但居于形躯、为尔之故为尤要、",
      "25": "既深信此、则知我必仍存、且与尔众同居、致尔进益而乐于道、",
      "26": "俾尔缘基督耶稣而夸者、因我而溢、以我复与尔同在也、",
      "27": "惟尔处世、须合乎基督之福音、使我或就尔、或离尔、得闻尔事、即尔坚立于一心一志、为福音之道而战、",
      "28": "概毋为敌所惊、其表彰也、于彼则为败亡、于尔则为救济、乃由上帝也、",
      "29": "盖因基督赐尔、不第信之、亦为之受苦、",
      "30": "尔有战争、乃如昔所见于我、今所闻于我者也、"
    },
    "2": {
      "1": "若于基督有何慰藉、于爱有何抚绥、于圣神有何感通、有何仁慈矜悯、",
      "2": "则宜同意同爱、心合志一、以充我乐、",
      "3": "概勿树党、勿尚虚荣、惟自卑、视人愈于己、",
      "4": "勿各顾己事、亦宜顾人之事、",
      "5": "以基督耶稣之心为心、",
      "6": "彼原有上帝之状、不以匹上帝为强取、",
      "7": "乃虚己取仆之状、成人之形、",
      "8": "既有人之式、又屈己、承顺至死、甚而死于十架、",
      "9": "故上帝跻之至高、锡以超乎万名之名、",
      "10": "使在天在地、及在地下者、闻耶稣之名、无膝不屈、",
      "11": "无口不称耶稣基督为主、以荣父上帝焉、○",
      "12": "爱友乎、尔素承顺、不惟于我同在时、即今暌违、益宜畏惧战栗、以成尔之救济、",
      "13": "盖尔之志与行、皆上帝循其善意、施于尔衷也、",
      "14": "尔凡所行、毋私议、毋争辩、",
      "15": "俾尔纯粹无疵、为上帝子、无瑕于邪逆之世、显为烛世之光、",
      "16": "彰明维生之道、俾我可夸于基督之日、以我所趋所劳、非徒然也、",
      "17": "若以尔信之祭祀与供奉、我被灌奠其上、我亦乐之、且与尔众同乐、",
      "18": "尔亦当乐之、且与我同乐焉、○",
      "19": "我缘主耶稣、冀速遣提摩太就尔、俾知尔事、以慰我心、",
      "20": "盖我无同心之人、诚虑尔事、",
      "21": "因众皆惟己是谋、非耶稣基督之事也、",
      "22": "尔知提摩太之征验、即与我共役于福音、犹子之于父、",
      "23": "故视我事如何、冀即遣之、",
      "24": "且我赖主、冀亦速往、",
      "25": "但我意必遣以巴弗提就尔、彼乃我之兄弟、与我同劳同伍、为尔之使、且供我所需者、",
      "26": "彼乃恋慕尔众、因尔闻其病、则忧甚、",
      "27": "彼果病濒死、上帝恤之、不惟于彼、亦于我也、免我忧而复忧、",
      "28": "是以遣之愈切、使尔复见之而喜、我忧亦少解、",
      "29": "尔宜缘主欣然纳之、且尊重如是之人、",
      "30": "盖彼因基督之工而濒死、不恤其生、以补尔事我之不逮、"
    },
    "3": {
      "1": "兄弟乎、我犹有言、宜缘主而乐、书此遗尔、我不惮烦、尔则安固、",
      "2": "务慎犬类、及行恶者、损割者、",
      "3": "盖我侪以上帝之神而崇拜、于基督耶稣而夸诩、不恃乎形躯、是乃受割者也、",
      "4": "虽然、我亦有可恃于形躯者、若他人以形躯为可恃、则我尤可恃矣、",
      "5": "我生八日而受割、属以色列裔、便雅悯支、世为希伯来人、依律则为法利赛人、",
      "6": "依热衷则窘逐教会、依律中之义、则无间然、",
      "7": "但昔于我为益者、我缘基督以之为损、",
      "8": "我诚以万事为损、因识我主基督耶稣为更美、且为彼已损失万事、视为粪土、致可得乎基督、而恒在其中、",
      "9": "非以自乎律者为己之义、乃由信基督之义、即以信而自乎上帝者、",
      "10": "俾知基督、与其复起之能、并与其苦、而效其死、",
      "11": "庶可造乎自死之复起、",
      "12": "非谓我既得既成矣、惟趋进、庶可获基督耶稣所以获我者也、",
      "13": "兄弟乎、我不以为既获、惟专一、忘乎后而奋乎前、",
      "14": "趋向标准、致得上帝自上而召之赏、在基督耶稣中者、",
      "15": "故凡我中之完人、宜怀此志、若有异志、上帝亦将以此示尔、",
      "16": "惟我侪所已及者、宜依此而行焉、○",
      "17": "兄弟乎、尔宜效我、且视依我模楷而行者、",
      "18": "盖我屡告尔、今又涕泣告尔、多有所行、与基督十架为敌者也、",
      "19": "彼以口腹为神、以己辱为荣、以世情为念、终必沦亡、",
      "20": "夫我侪之籍在天、由此我亦俟乎救者、即主耶稣基督也、",
      "21": "彼将依其能服万有归己之功用、化我侪卑贱之体、如其荣耀之体焉、"
    },
    "4": {
      "1": "是以我所爱所慕之兄弟、为我之乐、为我之冕、我所爱者乎、宜坚立于主、○",
      "2": "我劝友阿爹氏、循都基氏、宜宗主有同心、",
      "3": "又求我之真侣、助此二妇、以其昔与我及革利免、并其余之同劳、协力于福音、名录于维生之书者、○",
      "4": "宜恒乐于主、我复言之、尔其乐哉、",
      "5": "尔之温良、宜表于众、主伊迩矣、",
      "6": "概勿忧虑、惟于万事、以祈祷、吁恳、称谢、陈述所求于上帝、",
      "7": "上帝之和平、超乎人意、将于基督耶稣中、守卫尔心尔志、○",
      "8": "兄弟乎、我犹有言、凡真实、端重、公义、清洁、可爱者、可称者、或有何德何誉、尔宜念之、",
      "9": "尔所学所受、所闻所见于我者、皆宜行之、则平康之上帝必偕尔焉、○",
      "10": "我于主乐甚、因尔念我之心复萌、尔素有志于此、但乏机耳、",
      "11": "我言此、非因缺乏之故、盖我已学、随遇而安、",
      "12": "我知所以处贫贱、亦知所以处富厚、随在随事、或饱或饥、或丰或歉、我悉谙练之矣、",
      "13": "我赖增我力者、事事克为、",
      "14": "虽然、尔与我患难、善矣、",
      "15": "腓立比人乎、尔亦知于福音之始、我去马其顿时、授受之事、他会无与、惟尔而已、",
      "16": "盖我在帖撒罗尼迦时、尔遣人供我所需、一而再矣、",
      "17": "我非求赠、乃求结实繁多、以益于尔、",
      "18": "我有诸物、充溢矣、饶足矣、盖由以巴弗提受尔来物、为馨香可纳之祭、乃上帝所悦者、",
      "19": "我上帝将充裕尔之所需、依其荣之富有、在基督耶稣中者、",
      "20": "愿荣归于我父上帝、爰及世世、阿们、○",
      "21": "问安于属基督耶稣之众圣徒、偕我之诸兄弟问尔安、",
      "22": "众圣徒问尔安、该撒之家属、尤为致意、○",
      "23": "愿我主耶稣基督之恩在尔衷焉、"
    }
  },
  "Col": {
    "1": {
      "1": "由上帝旨、为耶稣基督使徒保罗、与兄弟提摩太、",
      "2": "书达歌罗西众圣徒之忠诚兄弟、在基督中者、愿恩惠平康、由我父上帝归尔、○",
      "3": "我侪恒为尔祈祷、谢上帝我主耶稣基督之父、",
      "4": "盖闻尔于基督耶稣之信、及向诸圣徒之爱、",
      "5": "因尔有望存之于天、即尔昔于福音之真道所闻者、",
      "6": "此已及尔、亦犹遍及天下、结实而增益、与在尔中无异、自尔闻之之日、而诚知上帝恩也、",
      "7": "如尔学于我所爱之同仆以巴弗、彼缘我侪为基督忠役、",
      "8": "且以尔由圣神之爱告我、○",
      "9": "故我侪自闻之之日、为尔祈祷不已、俾尔充诸灵智灵识、洞悉其旨、",
      "10": "致所行合乎主、尽悦其意、于诸善工结实、于识上帝增益、",
      "11": "又依其有荣之权力、以诸能益尔能、俾于诸事、久耐、恒忍、喜乐、",
      "12": "且谢天父、使我侪堪与诸圣徒、同得光明之业、",
      "13": "彼已拯我脱夫幽暗之权、迁于爱子之国、",
      "14": "我侪由之得赎、即罪得赦也、",
      "15": "彼乃莫能见之上帝像、为凡受造者之首生、",
      "16": "盖万有本之而造、在天在地、有形无形、或位或权、或执政者、或有能者、皆由之而造、且归之焉、",
      "17": "彼先万有、万有本之而立、",
      "18": "教会乃身、彼为首、为元始、自死而首生、致为万事倡、",
      "19": "盖父喜以诸丰盛寓于其中、",
      "20": "且由之使万有复和于己、乃以其十架之血而致和、在地在天者皆然、",
      "21": "夫尔素以恶行、为异为敌于心、",
      "22": "今因其身之死、致尔复和、维圣、无疵、无咎、荐于其前、",
      "23": "惟在尔恒于信、植基而固之、不移乎尔所闻福音之望、即宣于天下万人、我保罗为其役者也、○",
      "24": "今我缘尔受苦则喜、且为基督之身即教会、以我身补基督患难之不足耳、",
      "25": "我已立为教会之役、乃依上帝为尔所授之职、遍宣其道、",
      "26": "即历世历代所隐之奥秘、而今显于圣徒者、",
      "27": "上帝乐以此奥秘之荣之富、示之异邦、即基督在尔衷、为有荣之望也、",
      "28": "我侪宣之、以诸智劝人训人、俾得荐之、完全于基督中、",
      "29": "我亦为此勤劳、依上帝之功用而尽力、乃以其大能行于我衷者焉、"
    },
    "2": {
      "1": "盖我欲尔知、我为尔与在老底嘉之人、及凡未觌我面者、如何尽力、",
      "2": "俾其心受慰、以爱相联、颖悟充实而致富有、克知上帝之奥秘、即基督也、",
      "3": "凡智慧知识之宝藏、皆韫于彼、",
      "4": "我言此、免人以巧言诱尔、",
      "5": "盖我身虽暌违、心则偕尔、喜见尔笃信基督、秩然有序也、○",
      "6": "尔既承受主基督耶稣、亦宜由之而行、",
      "7": "且于彼也、深根而建造、坚立于信、如尔昔所受之教、而溢于祝谢焉、○",
      "8": "慎之哉、勿为人之理学虚诬所虏、即依人之遗传、世之小学、不依基督也、",
      "9": "盖上帝性体之充盛、悉寓其身、",
      "10": "彼为诸政诸权之首、尔曹亦由之而得充盛、",
      "11": "且于彼受割、非以手所行者、乃由基督之割、而革情欲之身、○",
      "12": "盖以洗礼与之同葬、亦与之同起、由于信上帝之功用、即自死而起之者也、",
      "13": "尔曹素以愆尤、与未割之情欲而死、上帝亦使尔曹与彼同苏、悉赦尔之愆尤、",
      "14": "涂抹绳我之券、即所载诸仪文以敌我者也、于焉除之、钉之十架、",
      "15": "且虏诸政诸权、明徇于众、而奏凯焉、○",
      "16": "是以勿因饮食、节期、月朔、安息日、被人拟议、",
      "17": "此皆后事之影、其形乃属基督、",
      "18": "勿容人以故作谦卑、崇拜天使、夺尔之赏、彼拘于己见、徇其情欲而自矜、",
      "19": "不固持元首、夫元首、乃全体所由、以节以维、而得资助联络、以上帝之长而长也、○",
      "20": "尔曹既与基督同死、以绝世之小学、胡为从乎世、服于仪文乎、",
      "21": "如谓勿执、勿尝、勿扪、",
      "22": "是皆依人所命所教、用之必败、",
      "23": "似有智慧之名、实以私意崇拜、故作谦卑、刻苦其身、究无所益、以克形躯之餍也、"
    },
    "3": {
      "1": "尔曹既与基督同起、宜求上焉者、即基督所在、坐上帝右、",
      "2": "故所志者、宜在上、勿在下、",
      "3": "盖尔已死、尔之生与基督共藏于上帝、",
      "4": "基督为我之生、及其显著、尔亦将共显于荣中、○",
      "5": "故当灭尔在地之肢体、即淫乱、污秽、邪情、恶欲、及贪婪、夫贪婪与拜像一也、",
      "6": "缘此、上帝之怒、临诸悖逆之人、",
      "7": "尔曹昔生于斯、亦尝出入其间、",
      "8": "今宜去一切忿怒、暴戾、很毒、谤讟、秽言、",
      "9": "彼此勿诳、以尔已脱旧人与其行、",
      "10": "而衣新人、乃日新以致知、依造之者之像、",
      "11": "在彼无分希利尼、犹太、割与不割、夷人、狄人、为奴、自主、惟基督为万有于万有之中也、○",
      "12": "尔乃上帝所选、圣而见爱者、故宜存矜悯之心、仁慈、谦逊、温柔、恒忍、",
      "13": "傥彼此有衅、则宜相容、相恕、如主恕尔然、",
      "14": "此外尚以仁爱、乃完全之维系也、",
      "15": "俾基督之和、主于尔心、尔为此蒙召为一体、亦宜感谢、",
      "16": "当以基督之道充实尔衷、智慧俱备、以诗、以歌、以灵赋、相教相戒、中心感恩、以颂上帝、",
      "17": "凡所言所行、悉宜以主耶稣名为之、且由之谢父上帝焉、○",
      "18": "妇宜服夫、是乃宗主所宜也、",
      "19": "夫宜爱妇、勿苛遇之、",
      "20": "子女宜凡事顺尔父母、是乃宗主见悦者也、",
      "21": "父勿激子女、恐其气馁、",
      "22": "仆宜凡事顺尔形躯之主、非以目前之服役、如取悦于人者、惟专诚畏主焉、",
      "23": "凡所为者、皆宜由心而行、如向主、非向人、",
      "24": "盖知嗣业之赏、由主而得、尔所事者、主基督也、",
      "25": "夫行非义者、必反受非义、而无所偏视也、"
    },
    "4": {
      "1": "主宜以公平待仆、知在天尔亦有主也、○",
      "2": "祈祷惟恒、于此儆醒而感谢、",
      "3": "且为我侪祈祷、俾上帝辟道之门、得言基督之奥秘、我为此而受缧绁也、",
      "4": "令我阐发之、如所当言、",
      "5": "尔于外人、当以智而行、光阴是惜、原文作补赎光阴",
      "6": "言惟温和、如调以盐、则知所以应对人矣、○",
      "7": "凡我之事、推基古将告尔、彼乃可爱之兄弟、于主为忠信之役、与我同为仆者、",
      "8": "缘此、我遣之就尔、俾知我事、且慰尔心、",
      "9": "并偕阿尼西母、彼乃忠信可爱之兄弟、尔之同侪也、二人将以斯地之事、悉告于尔、○",
      "10": "我同囚之亚里达古、及巴拿巴之甥马可、俱问尔安、论此马可、尔已受命、彼若就尔、当接纳之、",
      "11": "并有耶数、又名犹十都者、亦问尔安、是皆受割者、惟此三人为上帝国与我同劳、而慰我心焉、",
      "12": "尔之同侪、基督耶稣之仆以巴弗、问尔安、彼恒为尔竭力祈祷、使尔树立成全、得悉上帝之旨、",
      "13": "彼为尔曹、及在老底嘉希拉波立之众、厥劳甚多、我可为之证也、",
      "14": "可爱之医士路加、及底马问尔安、",
      "15": "尔宜问在老底嘉诸兄弟、与宁法及其家中之会安、",
      "16": "此书既读于尔中、亦令读于老底嘉之会、而尔亦读来自老底嘉之书、",
      "17": "寄语亚基布、慎其所受于主之职而尽之、○",
      "18": "我保罗手书问尔安、宜念我之缧绁、愿恩惠偕尔焉、"
    }
  },
  "1Ts": {
    "1": {
      "1": "保罗、西拉、提摩太、书达帖撒罗尼迦之会、在父上帝及主耶稣基督中者、愿恩惠平康归尔 、○",
      "2": "我侪为尔众恒谢上帝、祈祷间念及尔、",
      "3": "于我父上帝前、恒念尔之以信而行、以爱而劳、以望我主耶稣基督而忍、",
      "4": "上帝所爱之兄弟、我知尔蒙选矣、",
      "5": "因我之福音达尔、不第以言、乃以能、以圣神、且以充实之信、尔亦知我侪在尔中为尔为何如人、",
      "6": "且尔效我侪、亦效主、于多难中、以圣神之乐而受道、",
      "7": "致为在马其顿亚该亚诸信者之模楷、",
      "8": "盖主之道、自尔声闻于外、不第于马其顿亚该亚、且尔于上帝之信、随在播扬、我侪无庸有言、",
      "9": "盖彼自言、我如何入于尔中、尔如何弃像而归上帝、以事生且真之上帝、",
      "10": "俟其子自天降临、即其自死起之耶稣、拯我侪脱将来之震怒者也、"
    },
    "2": {
      "1": "兄弟乎、尔知我侪昔入尔中、非徒然也、",
      "2": "我侪于腓立比受苦受辱、乃尔所知、然赖我上帝、在窘迫中与尔侃侃言上帝之福音、",
      "3": "盖我之劝诲、非出于谬、非出于污、非以诡谲、",
      "4": "惟上帝既鉴我、福音是托、遂如是而言、非悦乎人、乃悦乎鉴我心之上帝也、",
      "5": "我侪从无谄谀、乃尔所知、亦未掩饰贪婪、上帝为之证、",
      "6": "虽为基督使徒、可令人崇敬、然未求荣于尔、亦未求荣于人、",
      "7": "惟温柔于尔中、犹乳媪煦妪其子、",
      "8": "我侪既如是恋慕尔、愿予尔者、不第上帝之福音、亦己之生命、因尔为我所深爱也、",
      "9": "兄弟乎、尔念我劳苦、昼夜操作、免累尔中一人、以宣上帝福音于尔、",
      "10": "我侪向尔信者所行、如何以圣以义、无疵可摘、尔与上帝证之、",
      "11": "尔亦知我侪如何视尔各人、劝勉、安慰、指证、犹父之于子、",
      "12": "致尔行合乎上帝、即召尔入其国、而与其荣者也、○",
      "13": "是以我谢上帝不辍、因尔由我闻上帝道而纳之、非如人道、乃上帝道、是诚上帝道运行于尔信者之中也、",
      "14": "兄弟乎、尔尝效犹太属基督耶稣之上帝会、以尔受苦于同族、犹彼于犹太人也、",
      "15": "犹太人杀主耶稣及诸先知、又窘逐我侪、不悦于上帝、且敌众人、",
      "16": "禁我侪语于异邦人、使之得救、常盈厥罪、而震怒临之、至乎其极矣、○",
      "17": "兄弟乎、我侪暂违尔、乃以面、非以心、殷勤益切、甚愿见尔、",
      "18": "故我保罗一再欲就尔、而撒但阻我、",
      "19": "夫我侪所望所乐、及所夸之冕为何、非尔于我主耶稣降临时、得在其前乎、",
      "20": "盖尔乃我之荣、我之乐也、"
    },
    "3": {
      "1": "故我不能复忍、愿独留于雅典、",
      "2": "遣我兄弟提摩太、于基督福音为上帝役者、以坚尔曹、为尔之信而慰尔、",
      "3": "免有人为诸苦所摇、盖尔自知分定于此也、",
      "4": "我偕尔时、豫告我侪将受难、后果如是、尔所知也、",
      "5": "缘此、我不能复忍、遣人欲知尔信、恐为试者所惑、而我徒劳、",
      "6": "今提摩太自尔返、报我嘉音、言尔之信与爱、且常缅怀我、切愿见我、如我于尔然、",
      "7": "兄弟乎、故我于诸颠沛患难中、因尔之信而受慰、",
      "8": "尔若坚立主中、我则生矣、",
      "9": "我在上帝前、为尔所乐之乐、将何以答谢上帝乎、",
      "10": "昼夜切求、愿见尔面、以补尔信之不逮、○",
      "11": "愿我父上帝、与我主耶稣、导我以坦途就尔、",
      "12": "又愿主俾尔之相爱、益而充之、且及于众、如我于尔然、",
      "13": "致坚尔心、圣而无间、在我父上帝前、于我主耶稣偕其诸圣者而临之时焉、"
    },
    "4": {
      "1": "兄弟乎、我犹有言、因主耶稣、求尔劝尔、依尔素受于我者、当如何而行、悦乎上帝、既行之、则宜增益之、",
      "2": "尔知我由主耶稣以何诫授尔、",
      "3": "夫尔成圣戒淫、乃上帝之旨、",
      "4": "欲尔各知以圣以尊、自安其室、",
      "5": "毋纵欲、犹不识上帝之异邦人、",
      "6": "勿逾闲、欺乃兄弟、凡如此者、主必报之、如我昔所告尔而证之也、",
      "7": "盖上帝召我、非致污、乃成圣、",
      "8": "故拒之者非拒人、乃拒赐圣神之上帝也、○",
      "9": "至于爱兄弟、无庸书以示尔、因尔自受教于上帝、而相爱矣、",
      "10": "且行于遍马其顿之兄弟、但我劝尔、宜增益之、",
      "11": "又当恬静是务、己事是图、手自操作、一如我命、",
      "12": "俾正尔行以向外人、致无匮乏、○",
      "13": "兄弟乎、至于已寝者、我不欲尔不知、免尔忧伤、如无望者然、",
      "14": "若信耶稣死而复起、则宗耶稣而寝者、上帝亦将引与俱来、",
      "15": "我以主言告尔、迨主临时、我侪之生存者、不先乎已寝者、",
      "16": "盖主将以大呼、与天使长之声、及上帝之角、自天而降、则宗基督而死者必先起、",
      "17": "厥后我侪之生存者、将偕彼众见摄于云际、迎主于天空、遂与主永偕矣、",
      "18": "故尔宜以此言相慰也、"
    },
    "5": {
      "1": "兄弟乎、论及时期、无庸书以示尔、",
      "2": "盖尔详知、主之日至、如夜间之盗、",
      "3": "人方谓平康稳固、灭亡突及之、如产难之及于妊妇、而莫能避也、",
      "4": "兄弟乎、尔非在暗中、致是日如盗袭尔、",
      "5": "尔皆为属光之人、属昼之人、我侪不由于夜、或于暗也、",
      "6": "勿如众寝、宜儆醒节制、",
      "7": "盖寝者寝于夜、醉者醉于夜、",
      "8": "但我侪既属昼、则宜节制、以信与爱为胸镜、以得救之望为兜鍪、",
      "9": "上帝豫定我侪、非致于怒、乃由我主耶稣基督而得救、",
      "10": "彼为我死、使我或寤或寝、偕彼而生、",
      "11": "故宜彼此劝慰、互相建立、如尔所行、○",
      "12": "兄弟乎、我求尔、凡在尔中勤劳、且为主治尔警尔者、尔其识之、",
      "13": "因其所为、深爱而极重之、亦当彼此和辑、",
      "14": "我劝兄弟、妄者警之、怯者励之、弱者扶之、宽以待众、",
      "15": "慎勿以恶报恶、惟彼此恒趋于善、且及于众、",
      "16": "喜乐靡暨、",
      "17": "祈祷不辍、",
      "18": "凡事感谢、此乃上帝之旨、由基督耶稣及于尔者也、",
      "19": "毋熄圣神、",
      "20": "毋藐豫言、",
      "21": "考验诸事、惟善是执、",
      "22": "诸恶是戒、○",
      "23": "愿平康之上帝、使尔纯圣、保全尔灵与心与身、于我主耶稣基督降临之日、悉无可责、",
      "24": "召尔者乃诚、必践其言、○",
      "25": "兄弟乎、为我侪祈祷、○",
      "26": "宜接吻惟圣、问诸兄弟安、",
      "27": "我因主命尔、读此书于诸兄弟、○",
      "28": "愿我主耶稣基督之恩偕尔曹、"
    }
  },
  "2Ts": {
    "1": {
      "1": "保罗、西拉、提摩太、书达帖撒罗尼迦之会、在我父上帝及主耶稣基督中者、",
      "2": "愿恩惠平康、由父上帝、及主耶稣基督归尔、○",
      "3": "兄弟乎、我为尔恒谢上帝、宜也、因尔之信弥长、彼此之爱益增、",
      "4": "致我侪于上帝诸会、以尔为夸、缘尔在窘逐苦难中之忍与信也、",
      "5": "此乃上帝义鞫之表、视尔宜乎其国、即尔为之受苦者、",
      "6": "盖以苦报夫苦尔者、以偕我之安报尔受苦者、乃上帝之义也、",
      "7": null,
      "8": "迨主耶稣偕其有能之天使、于火焰中自天显见、报夫不识上帝、不顺我主耶稣之福音者、",
      "9": "彼将受刑、永灭于主、及其大能之荣前、",
      "10": "在主降临之日、于诸圣者而得荣、于诸信者而见异、盖我侪所证于尔者、尔已信之、",
      "11": "故我恒为尔祈祷、俾我上帝视尔克称其召、以能成尔由善诸愿、由信诸工、",
      "12": "致我主耶稣之名、于尔得荣、而尔于彼亦然、乃依我上帝及主耶稣基督之恩也、"
    },
    "2": {
      "1": "兄弟乎、论及我主耶稣基督之临、我侪会集其前、",
      "2": "我求尔曹、勿辄动心惊怖、或以灵、或以言、或似由我之书、以为主之日已至、",
      "3": "概勿为人所诱、其先必有乖离之事、及罪恶之人、即沦亡之子显著也、",
      "4": "此乃悖逆自尊、以抗乎凡称为上帝、及受崇拜者、甚至坐于上帝殿、自命为上帝、",
      "5": "我偕尔时、曾以此告尔、尔不忆乎、",
      "6": "尔知今有阻之者、致彼届期而显、",
      "7": "盖不法之隐慝已萌、惟今有阻之者、迨彼见移时、",
      "8": "不法者将显、主耶稣以其口之气诛之、以其临之显灭之、",
      "9": "彼之来、乃依撒但之工作、行诸异能异兆、及诸伪迹、",
      "10": "又以非义之诸诡谲、加于沦亡者、因其不纳真理之爱、致得救也、",
      "11": "故上帝施以乖谬、致信诳言、",
      "12": "俾凡不信真理、而悦不义者服鞫、○",
      "13": "主所爱之兄弟、我当为尔恒谢上帝、以其自始选尔得救、圣之以神、真理是信也、",
      "14": "缘此、上帝曾以我侪之福音召尔、俾得我主耶稣基督之荣、",
      "15": "故兄弟宜坚立、我所授之遗传、或于言、或于书、宜持守之、○",
      "16": "愿我主耶稣基督、与我父上帝、即爱我侪、而以恩赐我永慰善望者、",
      "17": "慰尔之心、而坚尔于诸善言善行焉、"
    },
    "3": {
      "1": "兄弟乎、我犹有言、宜为我侪祈祷、俾主道迅行而受荣、如于尔中、",
      "2": "亦使我侪脱于无理行恶之人、盖人非皆有信者也、",
      "3": "惟主诚信、将坚定尔、卫尔脱于恶者、",
      "4": "我侪赖主深信、所命尔者、尔今行之、终必行之、",
      "5": "愿主导尔之心、进于上帝之爱、及基督之忍焉、○",
      "6": "兄弟乎、我以我主耶稣基督之名命尔、凡兄弟妄行、不依所受我侪之传者、则远之、",
      "7": "尔自知当如何效我、盖我未尝妄行于尔中、",
      "8": "亦未尝素餐于人、乃以劳以苦、昼夜操作、免累尔中一人、",
      "9": "非我无权、第自为模楷、俾尔效我、",
      "10": "昔偕尔时、即以此命尔云、不愿操作者、则勿食、",
      "11": "我闻尔中有妄行者、无所操作、专务外事、",
      "12": "如此者、我缘我主耶稣基督、命之劝之、宜恬静操作、自食其力、",
      "13": "兄弟乎、宜行善无怠、",
      "14": "若有不从我此书之言者、则志之、勿与交、使自愧、",
      "15": "然勿视之若仇、惟警之如兄弟、○",
      "16": "愿平康之主、随时随事赐尔以平康、愿主偕尔众、○",
      "17": "我保罗手书问尔安、诸书皆以此为记、",
      "18": "愿我主耶稣基督之恩偕尔众、"
    }
  },
  "1Ti": {
    "1": {
      "1": "依救我之上帝、及我所望基督耶稣之命、为耶稣基督使徒保罗、",
      "2": "书达提摩太、因信为我真子者、愿恩惠矜恤平康、由父上帝、及我主基督耶稣归尔、○",
      "3": "昔我往马其顿时、劝尔居以弗所、警戒数人、勿传异教、",
      "4": "勿听虚诞之词、及无穷谱系、此第滋生辩论、非因信而为上帝之役事、",
      "5": "夫警戒之大旨乃爱、由于清洁之心、懿美之良、无伪之信、",
      "6": "乃有失此而向虚诞、",
      "7": "欲为律师而不明其所言、并所论定者、",
      "8": "我知律善、惟人善用之、",
      "9": "盖知律之设、非为义者、乃为不法、妄行、不虔、干罪、不洁、妄诞、弑父、弑母、杀人、",
      "10": "淫乱、比顽童、拐人口、诳言、背誓、及一切违逆正教者、",
      "11": "乃依可颂之上帝、托我有荣之福音、○",
      "12": "感谢以能赐我者、我主基督耶稣是也、彼视我为忠、任我以职、",
      "13": "昔我为谤讟窘逐狎侮者、但我所行、乃由不知不信、故蒙矜恤、",
      "14": "且我主之恩充溢、兼以信与爱、在基督耶稣中者、",
      "15": "基督耶稣临世以救罪人、诚哉是言、宜尽纳之、其中我为元恶、",
      "16": "然我蒙矜恤、俾耶稣基督于我为首者、彰厥恒忍、为后信而得永生者之模范、",
      "17": "愿尊荣归于永世、无敝无形之王、唯一之上帝、爰及世世、阿们、○",
      "18": "我子提摩太乎、我依昔指尔之豫言、以此警戒托尔、致尔以之而战善战、",
      "19": "守乎信与懿美之良、盖有弃此者、论及其信、则如舟之破坏然、",
      "20": "其中有许米乃、亚力山大、我曾付之撒但、俾受谴责、勿复谤讟、"
    },
    "2": {
      "1": "我所首劝尔者、尔当为众呼吁、祈祷、恳求、祝谢、",
      "2": "并为诸王及一切在位者、俾我侪敬虔庄重、和平安静、以度光阴、",
      "3": "斯为美、且见纳于救我之上帝前、",
      "4": "彼欲万人得救、洞悉真理、",
      "5": "盖上帝惟一、上帝与人之间、中保亦惟一、是亦人也、即基督耶稣也、",
      "6": "其捐己赎众、届期有证、",
      "7": "我为此见立为使徒、为宣告者、以信以诚、为列邦之师、我言乃真、而非诳也、○",
      "8": "故我欲人无怒无争、举维圣之手、随在祈祷、",
      "9": "亦欲妇女衣雅素之衣、以廉耻贞正自饰、勿饰以编发金珠、及价重之衣、",
      "10": "惟由善行、是乃自许为敬虔者所宜、",
      "11": "宜静默学道、诸凡顺服、",
      "12": "我不许妇女施教、擅权于夫、惟宜静默、",
      "13": "盖亚当受造在先、夏娃在后、",
      "14": "且非亚当见诱、乃妇见诱、而陷于罪、",
      "15": "然若恒于信爱贞洁、则将由产育而得救、"
    },
    "3": {
      "1": "人慕监督之职、乃羡善工、诚哉是言、",
      "2": "夫监督须无可责、为一妇之夫、节制、贞正端方、厚待宾旅、善施教诲、",
      "3": "不酗洒、不殴击、惟温和无竞、不好货财、",
      "4": "善齐其家、使子女庄重顺服、",
      "5": "盖不知齐家、何能理上帝会乎、",
      "6": "甫入教者未可也、恐其自炫、罹魔之刑、",
      "7": "又当有善证于外人、免遭诽谤、及魔之机槛、",
      "8": "执事亦须庄重、不歧舌、不嗜酒、不黩货、",
      "9": "以清洁之良、存道之奥、",
      "10": "若此者、必先验之、无可责而后充执事、",
      "11": "妇女亦须庄重、勿谗谤、当有节制、凡事忠信、",
      "12": "执事须为一妇之夫、善治子女与其家、",
      "13": "善充执事者、自获嘉级、且毅然于基督耶稣之道、○",
      "14": "我冀速就尔、",
      "15": "然恐稽延、书此遗尔、俾知当如何行于上帝家、即维生上帝会、真理之柱石、",
      "16": "大哉敬虔之奥、无不以为然也、彼乃显于形躯、征于心灵、见于天使、宣于列邦、信于天下、跻于光荣焉、"
    },
    "4": {
      "1": "夫圣神特言季世将有叛道者、务于惑世之神、鬼魔之教、",
      "2": "此乃由于诳者之伪、其心之良、若为爇铁所烙、",
      "3": "禁嫁娶、戒食物、即上帝所造、使信而洞悉真理之人、感谢而受者也、",
      "4": "盖上帝所造皆美、若感谢而受、则无可弃、",
      "5": "以其由上帝道及祈祷而洁矣、○",
      "6": "尔以此提撕兄弟、即为耶稣基督善役、蒙育于道之言、及尔所率之善教焉、",
      "7": "当弃不经之语、老媪妄诞之谈、而自练于敬虔、",
      "8": "盖练乎身者其益小、惟敬虔则万事皆益、而有今生来生之许、",
      "9": "诚哉是言、宜尽纳之、",
      "10": "我侪为此服劳勉力、因有望于维生之上帝、即万人之救者、于信者为尤然、",
      "11": "尔当以此命人训人、",
      "12": "勿以尔之年幼为人轻视、惟以言行爱信与洁、为信者之模楷、",
      "13": "专务诵读、劝勉训诲、以待我至、",
      "14": "勿忽尔衷之恩赐、乃由豫言、及长老按手而予者、",
      "15": "当勤于斯、专于斯、使尔之上达显于众、",
      "16": "慎乃身与乃训、宜恒于斯、如是、则能救己及听尔者矣、"
    },
    "5": {
      "1": "毋斥耆老、惟劝之如父、幼者如弟、",
      "2": "老妇如母、幼女如妹、惟洁是务、",
      "3": "嫠之真为嫠者敬之、",
      "4": "嫠有子孙、宜先学敬虔于其家、以报厥亲、此乃见纳于上帝前也、",
      "5": "无依之真嫠、上帝是望、昼夜恒于吁恳祈祷、",
      "6": "惟纵欲者、虽生犹死也、",
      "7": "尔以此命之、使无可责、",
      "8": "人不为戚族谋、甚而不为其家人谋、乃背乎道、较不信者为尤恶也、",
      "9": "嫠而登籍者、必年六十、素为一夫之妇、",
      "10": "又有为善之称、曾育子女、馆远人、濯圣徒足、济苦难、务善工、",
      "11": "幼嫠勿许之、以其动情欲、逆基督、则愿嫁矣、",
      "12": "斯乃取戾、弃其初信也、",
      "13": "习于暇逸、优游邻舍、不第暇逸、亦妄诞滋事、言所不当言、",
      "14": "故我欲其适人、生子宜家、不予敌以訾议之资、",
      "15": "盖已有转从撒但者、",
      "16": "若信妇家有嫠、当自济之、勿累乎会、俾得济夫真为嫠者、○",
      "17": "善治之长老、当倍敬之、劳于言与训者、更宜如是、",
      "18": "经云、踏谷之牛、勿笼其口、又云、工得其值、宜也、",
      "19": "有讼长老、无二三证者、勿听、",
      "20": "有干罪者、当于众前责之、以警其余、",
      "21": "我于上帝与基督耶稣、及蒙选之天使前、谕尔守此、勿执成见、勿行偏僻、",
      "22": "勿遽按手于人、勿与人罪、惟洁是务、",
      "23": "此后勿徒饮水、可少用酒、缘尔胃故、且多疾也、",
      "24": "有罪彰于鞫先者、亦有随于其后者、",
      "25": "如是、亦有善行彰著、否则终不能隐也、"
    },
    "6": {
      "1": "凡服轭之奴、当视其主为可尊、免上帝之名与教受谤也、",
      "2": "其主为信徒、勿因其为兄弟而轻视之、宜服事维勤、盖得其善工者、乃信而蒙爱者也、尔当以此训之劝之、○",
      "3": "若有传异教、不从我主耶稣基督之正言、不依敬虔之教者、",
      "4": "乃自炫无知、惟务言词之争辩、致生媢嫉、争竞、讪谤、妄疑、",
      "5": "及坏心志丧真理者之纷争、彼以敬虔为利途也、",
      "6": "然敬虔而知足、其利大矣、",
      "7": "盖我侪入世、无所携来、逝世亦无所携去、",
      "8": "惟有衣食、即当知足、",
      "9": "图富有者、则陷于诱惑与机槛、及无知有害之诸欲、乃溺人于灭亡者也、",
      "10": "盖好利为万恶之根、有慕之者、迷失乎信、以多苦自剌焉、○",
      "11": "惟尔属上帝者、宜远此、而趋于义、及虔、信、爱、忍、谦、",
      "12": "当为道而战善战、持乎永生、即尔为之奉召、于众证者前、已承其善承矣、",
      "13": "我于发育万有之上帝、及证善承于本丢彼拉多之基督耶稣前、",
      "14": "谕尔宜守此命、无玷无责、俟我主耶稣基督之显、",
      "15": "届期、有可颂唯一秉权者、为诸王之王、诸主之主、将示之、",
      "16": "惟彼永生、居于不得近之光中、人所未见、亦不能见、愿至尊与永权归之、阿们、○",
      "17": "当谕今世之富有者、志勿高、勿望无定之财、惟望上帝、即厚以百物赐我者、",
      "18": "又谕之为善、富于善行、喜于施济、乐与众共、",
      "19": "为己积累善基、以备厥后、俾持维生、即真生也、○",
      "20": "提摩太乎、宜守所托、远不经之虚谈、及伪智之抵御、",
      "21": "有人以此自许、而于道则失之矣、○愿恩偕尔曹焉、"
    }
  },
  "2Ti": {
    "1": {
      "1": "由上帝旨、为基督耶稣使徒保罗依所许之生、在基督耶稣中者、",
      "2": "书达爱子提摩太、愿恩惠矜恤平康、由父上帝及我主基督耶稣归尔、○",
      "3": "我谢自我列祖以清洁之良、崇事之上帝、于祈祷间、念尔不辍、",
      "4": "忆尔之涕泗、昼夜企慕见尔、以充我乐、",
      "5": "盖念尔衷无伪之信、即昔寓于尔祖母罗以、及尔母友尼基者、我深信于尔亦然、",
      "6": "故我令尔记忆、俾于上主之恩赐复炽、即由我按手而在尔衷者、",
      "7": "盖上帝非赐我侪以畏葸之心、乃以能与爱及自守者也、",
      "8": "故勿以证主为耻、亦勿以我为主被囚为耻、惟依上帝之能、与福音共患难、",
      "9": "彼救我侪、召以圣召、非依我侪之行、乃依己旨与恩、此恩即永世之先、由基督耶稣赐我侪者、",
      "10": "今由我救者基督耶稣之显而彰著、彼已废死、且以福音、俾维生与不朽者昭明焉、",
      "11": "我为此立为宣告者、为使徒、为师傅、",
      "12": "职是之故、我受诸苦而不耻、盖识我所信者、且深信其能守我所托、以至彼日、",
      "13": "尔当以基督耶稣中之信与爱、守正言之模范、即尔所闻于我者、",
      "14": "昔托尔之善事、宜以居于我侪中之圣神守之、○",
      "15": "尔知凡在亚西亚者、俱已背我、其中有腓吉路、黑摩其尼、",
      "16": "愿主矜恤阿尼色弗家、彼屡慰我、不以我之缧绁为耻、",
      "17": "在罗马时、殷勤觅我而遇之、",
      "18": "愿主使蒙矜恤于彼日、彼在以弗所多方事我、尔知之稔矣、"
    },
    "2": {
      "1": "我子乎、宜于基督耶稣之恩而刚健、",
      "2": "尔于多证者前、所闻于我者、宜托忠信之人、俾能训他人、",
      "3": "尔当共苦、如基督耶稣之劲卒、",
      "4": "夫从军者、不以世务自累、致悦乎募之者、",
      "5": "角力而不合法、则不得冕、",
      "6": "勤劳之农、必先得谷、",
      "7": "宜思是言、盖主将赐尔敏于事、",
      "8": "当忆耶稣基督、彼乃大卫之裔、自死而起、依我福音、",
      "9": "我为此受苦、至于见系犹犯法者、然上帝之道不见系也、",
      "10": "故我因选民而忍诸难、使于基督耶稣而得拯救、并得永荣、",
      "11": "我侪若与之同死、亦将与之同生、诚哉是言、",
      "12": "若恒忍、亦必与之同王、若不识之、彼亦不识我、",
      "13": "我若不信、彼终于信、盖不能自违也、○",
      "14": "尔当使众忆此、于主前谕之、勿为言词争竞、不第无益、且倾覆听之者、",
      "15": "宜殷勤献己于上帝、蒙其嘉纳、为无愧之佣、善布真道、",
      "16": "惟远不经之虚谈、因若人将益进于不虔、",
      "17": "其言如疮瘀而蔓延、有若许米乃、腓理徒、",
      "18": "彼失真理、言复起之事既往、致倾覆数人之信、",
      "19": "然上帝巩固之基仍立、有印志云、主识己民、又云、凡呼主名者、宜远不义、",
      "20": "夫广厦之中、其器不第金银、亦有木瓦、或为贵用、或为贱用、",
      "21": "人若弃此而洁己、则为贵用之器、清洁而适主用、备诸善工、",
      "22": "宜绝幼年之欲、趋于义、信、爱、和、同乎清心吁主者、",
      "23": "惟愚鲁弗学之辩论、则拒之、盖知此乃生争竞也、",
      "24": "主之仆不宜争竞、乃以温和处众、善施教、忍受侮、",
      "25": "违逆者、宜以谦和规正之、庶几上帝赐以悛心、俾识真理、",
      "26": "致自醒以脱魔之机槛、此乃为主之仆所取、以成上帝之旨也、"
    },
    "3": {
      "1": "季世必有危时至、尔宜知之、",
      "2": "盖人将自私、好利、矜夸、骄傲、谤讟、逆亲、辜恩、邪慝、",
      "3": "不情、构怨、谗毁、纵欲、残刻、疾善、",
      "4": "奸诈、躁妄、自炫、好佚乐、不好上帝、",
      "5": "有敬虔之貌、而无其实、若此者宜远之、",
      "6": "盖若辈潜入人家、笼络愚女、即负重罪、诱于多欲、",
      "7": "虽常学问、而终不识真理、",
      "8": "犹雅尼佯庇之拒摩西、若辈亦拒真理、其人心坏、见弃于道、",
      "9": "然不复增益、其愚顽将暴于众、如彼二人然、",
      "10": "惟尔已率循我训、及行、志、信、容、爱、忍、与窘逐苦难、",
      "11": "我在安提阿、以哥念、路司得、所遇诸事、所受窘逐、主悉救我于其中、",
      "12": "凡欲宗基督耶稣、敬虔度生者、必受窘逐、",
      "13": "但行恶与矫诬者、其恶日滋、迷人而亦受迷、",
      "14": "惟尔当止于所学、及所笃信者、以知所学之奚自、",
      "15": "且自幼稚识圣书、能使尔智、以致拯救、由于在基督耶稣之信也、",
      "16": "凡由上帝所感之圣经、有益于训诲、督责、反正、习义、",
      "17": "致属上帝者得以纯全、悉备善工、"
    },
    "4": {
      "1": "我在上帝前、及将鞫生者死者之基督耶稣前、以其显与其国谕尔、",
      "2": "宜宣道、无论得时与否、必专务之、以恒忍、训诲、而质证、斥责、劝勉、",
      "3": "盖时将至、人必不容正教、因其耳痒而徇己欲、多集厥师、",
      "4": "厌闻真理、转向虚谈、",
      "5": "尔惟凡事节制、忍受艰苦、作宣道之工、以尽厥职、",
      "6": "盖我方被灌奠、逝期至矣、",
      "7": "我已战善战、尽程途、守主道、",
      "8": "今而后有义冕为我而备、义鞫之主、将于彼日赐我、不第我也、亦暨凡慕其显著者、○",
      "9": "尔务速就我、",
      "10": "盖底马慕斯世而弃我、往帖撒罗尼迦、革勒士往加拉太、提多往挞马太、",
      "11": "惟路加偕我、尔来则携马可至、盖彼之役事、有益于我、",
      "12": "我已遣推基古往以弗所、",
      "13": "我在特罗亚加布家所留之外服、尔来携之、并诸书、羊革者为尤要、",
      "14": "铜工亚力山大多方害我、主将依其所行而报之、",
      "15": "尔宜慎防之、以其甚拒我言也、",
      "16": "我始申诉、无人助我、而皆遗我、愿勿罪之、",
      "17": "然主左右我、刚健我、由我遍宣斯道、俾异邦皆闻之、且我得拯于狮口、",
      "18": "主必拯我脱诸恶行、救我入于天国、愿荣归之、爰及世世、阿们、○",
      "19": "问百基拉亚居拉与阿尼色弗之家安、",
      "20": "以拉都居哥林多、特罗非摩我留之于米利都、因病故也、",
      "21": "尔务于冬前就我、友布罗、布田、利奴、革老底亚、与诸兄弟、俱问尔安、",
      "22": "愿主偕尔灵、恩偕尔曹焉、"
    }
  },
  "Tit": {
    "1": {
      "1": "上帝仆、耶稣基督使徒保罗、依上帝选民之信、与合乎敬虔真理之识、",
      "2": "希望无诳之上帝、在永世前所许之永生、",
      "3": "惟届期以宣布昭著其道、乃依拯救我侪之上帝命、而托于我者也、",
      "4": "书达提多、依共有之信为我真子者、愿恩惠平康、由父上帝及我救者基督耶稣归尔、○",
      "5": "我留尔于革哩底、使正其缺、于诸邑举任长老、如我所命、",
      "6": "若有无可责者、为一妇之夫、子女信道、未有讼其无度弗顺者、",
      "7": "盖监督如上帝家宰、必无可责、不自恃、不轻怒、不酗酒、不驱击、不黩货、",
      "8": "惟厚待宾旅、乐善、贞正、公义、清洁、节制、",
      "9": "持守所训之真道、俾能以正教劝诲、折服有违言者、○",
      "10": "盖多有弗顺者、言虚诞、行欺诈、奉割礼者尤甚、",
      "11": "宜杜其口、彼为非义之利、教所不当教、倾覆人之家室、",
      "12": "其族有一先知曰、革哩底人恒言诳、为恶兽、为慵惰之饕餮、",
      "13": "此证确然、故宜严责之、使无疚于道、",
      "14": "勿听犹太人之虚谈、及背真理者之诸诫、",
      "15": "于洁者凡物皆洁、惟于污而不信者、一无所洁、并其志趣天良、亦俱污矣、",
      "16": "自谓识上帝、行则背之、是为可憎、悖逆、自绝于诸善工者、"
    },
    "2": {
      "1": "惟尔所言、宜符正教、",
      "2": "使耆老节制、庄重、贞正、于信爱忍而无疚焉、",
      "3": "使老妇之举止端肃、毋谗毁、毋役于酒、以善训人、",
      "4": "俾迪少妇爱夫爱子、",
      "5": "贞正、清洁、善良、操作于家、服从其夫、以免上帝之道见谤、",
      "6": "幼男亦当劝以贞正、",
      "7": "尔凡事自表为善行之模楷、其施教也、无邪而严重、",
      "8": "言正无可咎责、使违逆者自愧、末由以恶议我侪、",
      "9": "劝仆服其主、凡事悦之、毋抵捂、",
      "10": "毋私取、惟表其忠、俾凡事修明我救者上帝之道、",
      "11": "盖上帝救济万人之恩已显、",
      "12": "教我侪弃绝不虔、与世俗之欲、而以贞正、公义、敬虔、度日于今世、",
      "13": "仰慕有福之望、及皇矣上帝、我救者基督耶稣之荣显著、",
      "14": "彼为我侪捐己、赎我出诸不法、且洁其民以为己业、乃热衷于善者也、",
      "15": "凡此、尔宜言之劝之、以诸权督责之、勿为人轻视焉、"
    },
    "3": {
      "1": "尔提撕彼众、当服有位有权者而顺从之、以备诸善、",
      "2": "勿讪谤、勿争竞、惟温和以表谦柔于众、",
      "3": "盖我侪素亦无知、悖逆、迷惑、役于情欲佚乐、以狠毒媢嫉度日、见恶于人、亦彼此相恶、",
      "4": "然我救者上帝之慈惠、及其仁爱显著时、则救我侪、",
      "5": "非因我行义之功、乃依其矜恤、以重生之盥濯、与圣神之复新、",
      "6": "即上帝由我救者耶稣基督、厚注于我侪者、",
      "7": "俾得以其恩而见义、且依永生之望、成为嗣子、",
      "8": "诚哉是言、我欲尔于斯事力言之、使信上帝者慎务善工、斯为美、有益于人也、",
      "9": "惟远愚诘、谱系、争辩、及由律之竞端、以其无益而虚妄也、",
      "10": "彼树党者、既警之一而再、则摈弃之、",
      "11": "盖知若人乖离干罪、乃自定拟也、○",
      "12": "迨我遣亚提马、或推基古就尔、尔务当至尼哥波立就我、缘我定意在彼度冬、",
      "13": "律师西纳与亚波罗、尔宜殷勤馈赆、使无匮乏、",
      "14": "凡我同人、宜学善工、以资所需、免不结实、",
      "15": "偕我者皆问尔安、问在道中爱我者安、愿恩偕尔曹焉、"
    }
  },
  "Phm": {
    "1": {
      "1": "为耶稣基督之囚保罗、与兄弟提摩太、书达所爱同劳之腓利门、",
      "2": "及姊妹亚腓亚、与我同伍之亚基布、暨在尔家之会、",
      "3": "愿恩惠平康、由我父上帝、及主耶稣基督归尔、○",
      "4": "我恒谢我上帝、于祈祷间念及尔、",
      "5": "缘闻尔之爱、与向主耶稣及众圣徒之信、",
      "6": "致尔与众之信有效、得识尔曹所有之善、在于基督、",
      "7": "兄弟欤、我于尔爱、喜慰特甚、因诸圣徒之心、由尔而畅遂也、○",
      "8": "故我虽于基督、以所宜者侃侃命尔、",
      "9": "然如我年迈之保罗、今且为基督耶稣而被囚、宁以爱而求尔、",
      "10": "即为我子阿尼西母求尔、乃我于缧绁中所生者、",
      "11": "彼素无益于尔、而今于尔我俱有益、",
      "12": "我遣之归尔、彼乃我之腹心、",
      "13": "我欲留之偕我、于福音之缧绁中代尔事我、",
      "14": "第不识尔意、我不欲为、使尔之善非出于强、乃出于愿、",
      "15": "彼暂离尔、或俾尔永有之、",
      "16": "不复如仆、乃逾于仆、为所爱之兄弟、于我且然、况于尔乎、且在形躯、亦在主也、",
      "17": "尔若以我为侣、则纳之如纳我、",
      "18": "若彼有枉尔负尔者、则皆归之于我、我将偿之、",
      "19": "此我保罗之手书也、尔躬负我、我姑弗言、",
      "20": "兄弟欤、使我于主中得尔助、我心于基督而畅遂、",
      "21": "我深信尔之顺服、故书以遗尔、知尔所为、必过于我所言、",
      "22": "尔亦当为我备馆舍、盖我望由尔祈祷、得就尔也、○",
      "23": "为基督耶稣、与我同囚之以巴弗、",
      "24": "及同劳之马可、亚里达古、底马、路加、皆问尔安、",
      "25": "愿主耶稣基督之恩在尔衷、阿们、"
    }
  },
  "Heb": {
    "1": {
      "1": "昔上帝以诸先知、多次多方谕列祖、",
      "2": "今值季世、以其子谕我侪、即所立为万有之嗣、并由之而造诸世者、",
      "3": "彼为上帝荣之光华、质之真像、且以有能之言、持载万有、既洁众罪、则坐于皇皇在上者之右、",
      "4": "超越于天使、以其所得之名尊于彼也、",
      "5": "盖上帝曾向何天使云、尔乃我子、今日生尔、又云、我将为其父、彼将为我子、",
      "6": "其使冢子入世时、则曰、上帝之使、皆当拜之、",
      "7": "言及天使、则曰、上帝令其使为风、其役为火焰、",
      "8": "惟言及其子、则曰、上帝欤、尔之位爰及世世、尔之国柄、乃正直之柄也、",
      "9": "尔好义恶恶、故上帝即尔之上帝、以喜乐之膏膏尔、超越尔侣、",
      "10": "又曰、主欤、尔元始奠地之基、诸天乃尔手之工、",
      "11": "天地必亡、惟尔恒存、彼皆如衣而渐旧、",
      "12": "尔将卷之如袍、彼若衣而更易、惟尔依然、尔年无尽、",
      "13": "上帝曾向何天使云、尔坐我右、俟我使尔敌为尔足几、",
      "14": "天使非皆服役之神、奉遣以事蒙救者乎、"
    },
    "2": {
      "1": "故我侪当益慎所闻者、恐或遗之、",
      "2": "盖由天使所言若果巩固、凡干犯不顺者、皆受义报、",
      "3": "拯救如此之大、我若忽之、胡能逭乎、此乃主始言之、而闻者证于我侪、",
      "4": "且上帝依己旨、以异兆奇迹、及万殊之能、并圣神之颁赐、亦共证之、○",
      "5": "夫我所言将来之世、上帝未令服于天使、",
      "6": "但有证者云、世人为谁、尔垂念之、人子为谁、尔眷顾之、",
      "7": "尔使之少逊于天使、冠之以尊荣、立之于尔手所造者之上、",
      "8": "使万物服其足下、既使万物服之、则不遗一物不服之矣、第迄于今、我侪未见万物服之、",
      "9": "惟见少逊于天使之耶稣、缘死之苦、冠以尊荣、致由上帝之恩、为万人死也、",
      "10": "盖万物所本所归者、欲引众子得荣、使救之之君、以苦难而完全、宜也、",
      "11": "夫圣之者与圣者、皆出于一、故称之为兄弟而不耻、",
      "12": "曰、我将宣尔名于我兄弟、颂尔于会中、",
      "13": "又曰、我将赖之、又曰、试观我及上帝所赐我之众子、",
      "14": "夫众子既属血气、彼亦同之、致得由死而灭秉死权者、即魔也、",
      "15": "且释夫因畏死而终身屈服者、",
      "16": "彼不援天使、援亚伯拉罕之裔、",
      "17": "故凡事宜如兄弟、得于上帝之事、为矜恤忠信之大祭司、为民罪作挽回之祭、",
      "18": "盖己曾见试而受难、则能助凡见试者也、"
    },
    "3": {
      "1": "是以清洁之兄弟、与天之召、宜思我侪所信奉之使者、大祭司耶稣、",
      "2": "彼忠于立己者、如摩西于上帝之家然、",
      "3": "其受荣逾于摩西、犹造家者之尊于家也、",
      "4": "盖家必有造之者、惟造万有者即上帝也、",
      "5": "夫摩西如仆、忠于上帝家、以证后日将言之事、",
      "6": "但基督如子、以治其家、我侪若持守果毅、及所夸之望、巩固至终、则为其家人矣、",
      "7": "是故如圣神所云、尔曹今日若闻其言、",
      "8": "勿刚愎乃心、犹昔之激怒、即试我于野之日、",
      "9": "尔之列祖、试我验我、历四十年、视我所为、",
      "10": "故我不悦此代之人曰、其心常迷、不识我路、",
      "11": "我怒而誓曰、彼必不入我之安息也、",
      "12": "兄弟乎、尔宜慎免尔中或怀不信之恶心、背维生之上帝、",
      "13": "乘有今日、宜日相劝勉、免尔中有因罪恶之诡谋、以致刚愎、",
      "14": "盖我侪若持守初信、巩固至终、则可与于基督矣、",
      "15": "故曰、尔曹今日若闻其言、勿刚愎乃心、犹昔激怒时也、",
      "16": "其闻而激怒者谁耶、非从摩西出埃及之众乎、",
      "17": "又四十年彼所不悦者谁耶、非干罪而尸仆于野者乎、",
      "18": "又誓之不得入其安息者谁耶、非不顺从者乎、",
      "19": "由是观之、彼不得入、不信故也、"
    },
    "4": {
      "1": "既有入其安息之许、故宜戒惧、免尔或有不及之者、",
      "2": "盖福音宣于我侪、如于彼然、但所闻无益于彼、因闻之者无信以融洽之也、",
      "3": "夫我侪之信者、得入安息、如上帝所言、我怒而誓曰、彼必不入我安息、然其工自创世时已毕矣、",
      "4": "盖论第七日有云、上帝于第七日、毕其诸工而安息、",
      "5": "于此又云、彼必不入我安息、",
      "6": "既有宜入之人、而先闻福音者、因不顺、故不入、",
      "7": "历年既多、于大卫书复定一日、如上所云、尔曹 今日若闻其言、勿刚愎乃心、",
      "8": "傥约书亚已以安息赐之、则后必不复言他日矣、",
      "9": "由是观之、尚遗一安息、为上帝之民也、",
      "10": "盖入其安息者、亦以毕其工而安息、如上帝然、",
      "11": "故我侪宜黾勉以入此安息、免有效其不顺之状而倾覆者、",
      "12": "盖上帝之道、活泼灵通、利于两刃之剑、能剖刺魂与灵、节与髓、亦立辨人之心思意志也、",
      "13": "无物不显于其前、万有悉呈露于鞫我者之目也、○",
      "14": "我侪既有大祭司上帝子耶稣、经行诸天、则宜固守所承奉者、",
      "15": "盖我之大祭司、非不能体恤我荏弱、彼乃凡事见试、与我无异、惟无罪耳、",
      "16": "故当毅然近于恩座、以得矜恤、并承随时之恩佑焉、"
    },
    "5": {
      "1": "凡由人间所选之大祭司、乃为人而立、以司上帝之事、俾其为罪献祭与礼、",
      "2": "己既囿于荏弱、故亦容忍愚昧迷罔之人、",
      "3": "故当为罪献祭、为民亦为己也、",
      "4": "且无人自取此尊、惟蒙召于上帝、如亚伦者、",
      "5": "如是、基督之为大祭司、亦非自荣、乃上帝语之曰、尔乃我子、今日生尔、",
      "6": "于他书亦云、尔依麦基洗德之班、永为祭司、",
      "7": "彼在世时、大呼涕泣、以其祈祷吁恳、献于能救之出死者、且因其寅畏而得升闻、",
      "8": "彼虽为子、犹因所历之苦、而学顺服、",
      "9": "及其完全、则为凡顺服之者永救之原、",
      "10": "上帝称之为大祭司、依麦基洗德之班焉、○",
      "11": "论及斯人、我有多辞、难以剖析、以尔钝于听闻也、",
      "12": "盖以时而论、尔当为师、然尚需人以上帝圣诏小学之始、教导尔曹、且为需乳不需粒食者、",
      "13": "凡食乳者、不悟义理之言、以其为赤子耳、",
      "14": "惟粒食宜于成人、因其习练、而才识明通、能别夫善恶也、"
    },
    "6": {
      "1": "故于基督道之始、我姑舍之、惟完全是务、不复置基、有若改悔死行、信奉上帝、",
      "2": "以及施洗、按手、死者复起、永世之鞫、诸训是也、",
      "3": "傥上帝许之、我则行此、",
      "4": "夫人既蒙光照、得承天赉、共与圣神、",
      "5": "且承上帝嘉言、及来世之权能、",
      "6": "后若离弃、则不能使之更新而改悔、因其复钉上帝子于十架、而显辱之也、",
      "7": "盖地既霑屡降之雨、而生百蔬、适耕者之用、则受祝于上帝、",
      "8": "若生棘茨、则见弃、而近于诅、其终则见爇矣、○",
      "9": "爱友乎、我虽言是、然深信尔之行、必愈乎此、而近乎救也、",
      "10": "盖上帝非不义、忘尔之工、及向其名所彰之爱、以尔素役事圣徒、今犹役事之、",
      "11": "我欲尔各显此殷勤、终怀充实之望、",
      "12": "致尔勿怠、惟效由信与忍而承所许者、○",
      "13": "夫上帝许亚伯拉罕时、因无大于己者可指而誓、乃指己而誓、",
      "14": "曰、我祝则祝尔、昌则昌尔、",
      "15": "故亚伯拉罕恒忍、则获所许、",
      "16": "盖人必指大于己者而誓、凡有争辩、则誓以定之、",
      "17": "上帝欲于将承所许者、益彰其旨之不易、故实之以誓、",
      "18": "既有二不易之事、上帝固不能诳、我侪既已逃往庇所、持守所置吾前之望、则大得慰藉矣、",
      "19": "我有此望、如魂有锚、巩固不移、且入幔内、",
      "20": "前驱之耶稣、为我侪进入、永立为大祭司、依麦基洗德之班焉、"
    },
    "7": {
      "1": "夫此麦基洗德、撒冷王也、为至高上帝之祭司、昔遇亚伯拉罕攻杀诸王而旋、则祝之、",
      "2": "亚伯拉罕亦以所有者、什一赠之、其名初译为义王、继为撒冷王、即平康王、",
      "3": "彼无父母、无谱系、无生始、无寿终、犹上帝子恒为祭司焉、○",
      "4": "试思先祖亚伯拉罕、以所获之极品什一赠之、其人之尊为何如耶、",
      "5": "夫利未子孙受祭司职者、亦奉命依律取什一于民、即出于亚伯拉罕之身、为其兄弟者、",
      "6": "但麦基洗德不属利未谱系、乃取什一于亚伯拉罕、而祝其蒙许者、",
      "7": "卑者受祝于尊、乃不易之理也、",
      "8": "今之取什一者、俱为必死之人、惟彼则有证其为生者、",
      "9": "且可谓取什一之利未、曾由亚伯拉罕而输什一、",
      "10": "盖麦基洗德遇亚伯拉罕时、利未尚在其先祖之身矣、○",
      "11": "昔民在利未人祭司职下受律、若由之得完全、则何须别兴一祭司、依麦基洗德之班、而不谓之依亚伦班乎、",
      "12": "盖祭司之职既易、则律亦必易、",
      "13": "此言所指者、乃属他支、从未有侍于坛者、",
      "14": "我主出自犹大明矣、此支、摩西未尝以祭司职言之、",
      "15": "既云别兴一祭司、犹麦基洗德之状、其事更昭然矣、",
      "16": "其立也、非依形躯诫命之律、乃依永生之能、",
      "17": "有证之者曰、尔依麦基洗德之班、永为祭司、",
      "18": "夫前诫因荏弱无益而废、",
      "19": "盖律无所成全、遂引入愈善之望、我侪由之而近上帝、",
      "20": "其立也、非不以誓、",
      "21": "他祭司则无誓而立、惟斯则以誓、因谕之者云、主誓不悔、尔永为祭司、",
      "22": "如是、则耶稣为愈善之约之中保矣、",
      "23": "彼为祭司者固多、因有死而不得恒存、",
      "24": "惟此以永存故、其职则不易也、",
      "25": "故凡赖之以近上帝者、彼悉能救之、以其恒生、为之吁求也、○",
      "26": "夫如是之大祭司、宜乎我侪、乃至圣无恶无污、远乎罪人、高出诸天、",
      "27": "非若彼大祭司每日献祭、先为己罪、后为民罪、盖一献己而已足矣、",
      "28": "律立荏弱之人为大祭司、惟律后之誓言、则立子永为完全者、"
    },
    "8": {
      "1": "夫今之所言、其首要者、即我侪有如是之大祭司、坐于皇皇在天者之右、",
      "2": "为圣所及真幕之执事、设此幕者、主也、非人也、",
      "3": "凡大祭司、皆为献礼与祭而立、故此大祭司亦必有所献、",
      "4": "若其在世、则不为祭司、盖有依律献礼者在焉、",
      "5": "彼所奉事、乃在天者之像与影耳、如摩西将造幕时、奉谕云、宜谨依在山所示尔之式而造诸物、",
      "6": "今耶稣得更美之执事、以其为中保于愈善之约、此约乃于愈善之许而立者、",
      "7": "倘前约无缺、则无庸立后约矣、",
      "8": "惟视其有缺、则曰、主云、时日将至我与以色列家、及犹大家、必立新约、",
      "9": "非依我与其先祖所立之约、即在援其手、导之出埃及时者、主云、彼不恒守我约、故我弗眷顾之、",
      "10": "又云、斯日以后、我与以色列家所立之约、乃以我律置其衷、铭其心、我于彼为上帝、彼于我为民、",
      "11": "勿须各训其邻里及其兄弟云、宜识主、盖自卑至尊、皆必识我、",
      "12": "以我将宽恕其不义、不复忆其罪愆、",
      "13": "约既曰新、则以前者为旧、夫旧而渐衰者、殆近于消灭矣、"
    },
    "9": {
      "1": "夫前约有崇事之仪、与斯世之圣所、",
      "2": "盖设有一幕、其前者称圣所、内有灯台与几、及陈设饼、",
      "3": "二幔之后、其幕称至圣所、",
      "4": "有焚香之金鼎、与遍包以金之约匮、内有贮玛那之金樽、亚伦萌芽之杖、与约版二、",
      "5": "匮上有荣华之基路伯、覆翼赎罪所、此数者姑弗详言、",
      "6": "凡此既备、诸祭司恒入前幕、行崇奉之事、",
      "7": "其内幕、惟大祭司岁一入之、无不以血为己及民之愆而献焉、",
      "8": "圣神明示前幕尚存时、圣所之路犹未显也、",
      "9": "斯乃今时之表式、其所献之礼与祭、不能使崇事者依良心而得完全、",
      "10": "夫礼也祭也、以及饮食盥濯、仅为形躯之仪、其设立也、乃待振兴之时耳、○",
      "11": "基督至矣、为将来佳事之大祭司、由于愈大愈全之幕、非手所造、不属斯世、",
      "12": "且非以羊与犊之血、乃以己血、一入圣所、遂成永赎焉、",
      "13": "若牛羊之血、与牝犊之灰、洒于不洁者、尚能圣之、致形躯得洁、",
      "14": "况基督由永生之神、献己于上帝、无有瑕疵、其血岂不尤能洁尔良、去死行以事维生之上帝乎、",
      "15": "是以彼为新约之中保、以死而赎前约下之罪愆、俾蒙召者得所许之永业、",
      "16": "凡有遗命、必待命之者死、",
      "17": "既死、则遗命坚矣、命之者尚在、遗命有庸乎、",
      "18": "故前约之立、非不以血也、",
      "19": "盖摩西既依律言诸诫于民、则取犊与羊之血、并水、与绛绵、牛膝草、洒于其书、以及诸民、",
      "20": "曰、此乃上帝所命尔约之血、",
      "21": "又以血洒幕及供事之器、",
      "22": "且依律则诸物几皆以血而洁、若无流血、则无赦免、○",
      "23": "夫在天诸物之像、须以此而洁、但在天之物、当用愈善之祭洁之、",
      "24": "盖基督非入手造之圣所、似真圣所之形状者、乃入于天、今于上帝前为我侪而显焉、",
      "25": "亦非屡以己献、如彼大祭司、岁以非己之血入圣所、",
      "26": "若然、则自创世以来彼必屡受苦矣、但今值季世、乃一显著、献己为祭、以除人罪、",
      "27": "夫存乎人者有一死、死后有鞫、",
      "28": "如是、基督一献己以负众罪、将以无罪复显于望之者、而致拯救、"
    },
    "10": {
      "1": "夫律既为将来佳事之影、非其真形、必不能以历年恒献之祭、使近之者完全、",
      "2": "若然、则献祭之事岂不止乎、盖崇事者一洁、不复觉罪、",
      "3": "惟历年献祭、乃使人忆罪耳、",
      "4": "盖牛羊之血、不能除罪、",
      "5": "故基督临世时曰、祭与礼尔不欲之、乃为我备一身焉、",
      "6": "燔祭罪祭、尔不悦之、",
      "7": "我则曰、上帝欤、我来以行尔旨、乃经卷载及我者、",
      "8": "前既言祭与礼、燔祭罪祭、尔不欲之、且不悦之、是皆依律而献者、",
      "9": "后则曰、我来以行尔旨、乃除其先、以立其后也、",
      "10": "我侪由此旨、赖耶稣基督一献其身、而得成圣矣、",
      "11": "凡祭司日立而奉事、屡献一式之祭、究不能除罪也、",
      "12": "惟彼既为罪而献一祭、以至永久、则坐上帝右、",
      "13": "俟诸敌为其足几、",
      "14": "盖以一献、使成圣者永为完全、圣神亦为我侪证之、",
      "15": "盖曰、主既云、斯日以后、我与彼所立之约、",
      "16": "乃以我律赋其心、铭其衷、",
      "17": "又曰、我不复忆其罪、及其不法、",
      "18": "夫既赦之、则不复为罪献祭矣、○",
      "19": "兄弟乎、我侪既赖耶稣之血、毅然而入圣所、",
      "20": "由彼为我侪所辟新且生之路、经乎幔、即其形躯也、",
      "21": "且既有大祭司、宰上帝家、",
      "22": "则宜以诚心笃信而进、心被洒以除是非之谬误、身亦为清水所涤、",
      "23": "持守所承之望而不移、盖许之者诚信也、",
      "24": "宜彼此顾恤、激励于仁爱善行、",
      "25": "勿辍会集、如彼辍之者、惟相劝勉、见彼日愈近而愈切、○",
      "26": "我侪既识真理、而故干罪、则无复有赎罪之祭、",
      "27": "惟战栗待鞫、及灭诸敌之烈火耳、",
      "28": "拒摩西之律者、有二三人为证、其死无恤、",
      "29": "况践踏上帝子、以所由成圣之约血为俗、且狎侮施恩之神、尔意若人受刑、其重为何如乎、",
      "30": "盖曰、伸冤在我、我必报之、又曰、主必鞫其民、此谁所言、我侪固知之矣、",
      "31": "陷于维生上帝手、可惧哉、○",
      "32": "尔当忆曩日蒙光照后、所忍诸难之大战、",
      "33": "或受诟谇艰辛、为人之戏剧、或人受此苦、而己与之、",
      "34": "盖人在缧绁、尔体恤之、人夺尔业、尔喜听之、因知有愈美恒存之业也、",
      "35": "故勿去尔果毅、盖有大赏焉、",
      "36": "尔须忍、致尔既行上帝旨、则得其所许、",
      "37": "盖曰、尚有须臾、则来者必来、决不稽迟、",
      "38": "惟我义者、必由信而生、若其退缩、我心不悦之、",
      "39": "然我侪非属退缩而致沦亡者、乃属信而致灵之得救者也、"
    },
    "11": {
      "1": "夫信为所望者之基、未见者之据、",
      "2": "古人以之而得美称、",
      "3": "我侪以信、知诸世界乃由上帝之言而造、致所见者、非由可见者而成也、",
      "4": "亚伯以信、而献祭于上帝、较该隐尤善、由是得证为义、即上帝因其礼而证之、且由此信虽死犹言、",
      "5": "以诺以信而被徙、使之不死、人不复遇焉、上帝徙之故也、盖其未徙之先、已得上帝悦之之证、",
      "6": "外乎信则不见悦、就上帝者、必信其有、且信其赏赉求之者也、",
      "7": "挪亚以信、而得示以未见之事、寅畏而备方舟、以救其家、由此而罪世、且得依信之义也、",
      "8": "亚伯拉罕有信、蒙召承顺、往于将受为业之地、既出、不知所往、",
      "9": "以信而旅于所许之地、如在异地、与共承一许之以撒雅各居幕无殊焉、",
      "10": "盖望有基之邑、其营之造之者、上帝也、",
      "11": "撒拉有信、虽逾生育之年、尚能怀妊、以许之者诚信也、",
      "12": "故自一人犹已死者、生育如天星之繁多、如海沙之无数、○",
      "13": "此皆有信而死、未得所许、惟遥望而迎之、自谓在世为宾旅、为寄居者、",
      "14": "夫如是言者、明表其寻求家乡也、",
      "15": "若念所出之地、必有机可归、",
      "16": "惟其所慕者尤善、即在天者、故上帝不耻称为彼之上帝、盖已为之备邑焉、○",
      "17": "亚伯拉罕有信、见试时献以撒、即欣承诸许者、献其独生之子、",
      "18": "主曾语之曰、尔裔将由以撒而称、",
      "19": "彼以为上帝能使人自死而起、亦如自死中而反受其子也、",
      "20": "以撒有信、于将来之事、祝雅各以扫、",
      "21": "雅各有信、濒死时、祝约瑟二子、扶杖而拜、",
      "22": "约瑟有信、临终时、言及以色列裔之将去此、且以己之骸骨嘱之、",
      "23": "摩西生时、其父母有信、见子美都、匿之三月、不畏王命、",
      "24": "摩西有信、既长、不愿称为法老女之子、",
      "25": "宁与上帝民共受艰辛、不欲暂享罪恶之乐、",
      "26": "以为缘基督受辱、富于埃及所有之财货、望赏赉故也、",
      "27": "彼以信而去埃及、不畏王怒、因其坚忍、如见莫能见者、",
      "28": "以信而立逾越节、及洒血礼、免灭长子者及于民众、",
      "29": "民众以信而涉红海、如履陆地、埃及人试行之而沈溺、",
      "30": "且以信而环绕耶利哥城、历七日而倾圮、",
      "31": "娼妓喇合以信、而和平接纳侦者、故不与不顺者偕亡、",
      "32": "我又何言哉、如基甸、巴拉、参孙、耶弗他、大卫、撒母耳、与诸先知、若言之、时则不足矣、",
      "33": "其人以信而服诸国、行公义、得应许、箝狮口、",
      "34": "灭火势、避锋刃、弱而强、战而勇、破异邦军、",
      "35": "有妇得其死者复生、亦有遭酷刑而不愿赎、欲得尤善之复起、",
      "36": "又有受戏玩、鞭扑、缧绁、囹圄之试、",
      "37": "受石击、锯解、磨炼、死于锋刃、衣绵羊山羊之皮而流离、受穷乏、患难、暴虐、",
      "38": "于荒野、山岭、洞穴、地窟、转徙无常、若此之人、乃斯世不堪有者也、",
      "39": "是皆以信得美证、而未获所许、",
      "40": "盖上帝为我侪所备尤善、使彼外乎我侪者、不得完全也、"
    },
    "12": {
      "1": "既有若许之证者、云集围我、则宜释诸重负与纠缠之罪、以恒忍而趋我前程、",
      "2": "瞻望耶稣、即我信之始终、彼为陈于其前之乐、忍受十架、轻视耻辱、今得坐于上帝右、",
      "3": "其忍受恶人如此之横逆、尔宜念之、免致疲倦丧志、",
      "4": "尔攻罪恶、尚未捍御至于流血、",
      "5": "又忘劝尔之言、如谕子曰、吾子乎、主惩尔、勿轻视、受其谴、勿丧志、",
      "6": "盖主所爱者惩之、所纳诸子扑之、",
      "7": "尔之所忍乃为受惩、上帝待尔如子矣、焉有子而父不惩之者乎、",
      "8": "夫惩众所共也、而尔无之、则为私生、而非子矣、",
      "9": "且我生身之父惩我、我尚敬之、况诸神之父、不更宜服之以得生乎、",
      "10": "彼乃暂依己意而惩、惟此则为我之益、使我与其圣也、",
      "11": "凡惩之之时、似非乐、而为忧、后则由惩生练、而结和平之果、即义也、",
      "12": "故手垂膝痿者、宜起之、",
      "13": "为尔足直其径、免跛者偏离、宁使之愈焉、○",
      "14": "宜务和平及清洁于众、盖非清洁、无人得见主也、",
      "15": "慎之哉、恐有失上帝恩者、恐有苦根发萌以扰尔、致众玷污、",
      "16": "恐有淫乱者、或轻侮如以扫者、为一??啜、而鬻长子之分、",
      "17": "尔知其后欲承祝、虽哭泣以求、终亦见弃、盖不得改悔之地也、○",
      "18": "夫尔非至可扪火炎之山、及晦冥、昏暗、暴风、",
      "19": "号角之音、宣言之声、闻者咸求勿复与言、",
      "20": "盖众不克当所命云、傍此山者、虽兽、亦必以石击之、",
      "21": "且所见者可畏之甚、致摩西云、我悚惧战栗、",
      "22": "尔所至者、乃锡安山维生上帝邑、在天之耶路撒冷、天军万数、",
      "23": "诸长子会咸集、即名录于天者、暨鞫众之上帝、并义人得完全者之灵、",
      "24": "且有新约中保耶稣、与所洒之血、此血所言、较亚伯为尤善、",
      "25": "语尔者慎勿拒之、盖拒在地之传命者、尚不得逭、况违夫自天者乎、",
      "26": "当时其声震地、但今则告之曰、尚有其一、我不第震地、亦必震天、",
      "27": "此所言者、乃指所震必废、如受造之物、俾不震者恒存、",
      "28": "故我侪既受不震之国、则宜感恩、而以虔恭寅畏、崇事上帝、为其所悦、",
      "29": "盖我之上帝、乃焚毁之火也、"
    },
    "13": {
      "1": "兄弟之爱、宜恒存之、",
      "2": "勿忘寓旅、盖由是而行、曾有接天使而不觉者、",
      "3": "宜念囚者、如与同囚、念被虐者、因己亦具此身、",
      "4": "尔众宜重婚姻、勿玷床笫、盖苟合行淫者、上帝必鞫之、",
      "5": "勿好利、以尔所有为足、盖上帝尝云、我必不弃尔、不遗尔也、",
      "6": "如是、我侪毅然曰、主乃我助、我无所畏、人其如我何、○",
      "7": "导尔而宣上帝道于尔者、宜念之、揆其生平之果效、而法其信、",
      "8": "夫耶稣基督在昨在今、爰及世世、一也、",
      "9": "勿为异端诸教所荡、盖心以恩而坚、乃善、非以食耳、行乎此者、未获益也、",
      "10": "我侪有坛、凡奉事于幕者、不得食其物、",
      "11": "夫牺牲之血、大祭司为罪携入圣所、其体则焚于营外、",
      "12": "如是、耶稣欲以己血使民成圣、亦受苦于邑门之外、",
      "13": "故我侪宜负其辱、出营外就之、",
      "14": "盖我侪于此无恒存之邑、惟求将来者、",
      "15": "是以当由耶稣、恒献颂赞之祭于上帝、此即承奉其名、口中之果也、",
      "16": "勿忘为善、供人所需、如此之祭、乃上帝所悦者、",
      "17": "导尔者宜顺服之、因彼为尔之灵儆醒、如将陈诉者、使彼于此乐而不忧、否则于尔无益也、○",
      "18": "请尔为我侪祈祷、盖我自信良心素具、凡事欲依正道而行、",
      "19": "我尤切求尔行此、致返就尔尤速也、○",
      "20": "愿平康之上帝、曾以永约之血、使群羊之大牧、我主耶稣、自死复生、",
      "21": "俾尔备乎诸善、以行其旨、且由耶稣基督、于尔之衷成其所悦、愿荣归之、爰及世世、阿们、○",
      "22": "兄弟乎、我略书以遗尔、请容我劝勉之言、",
      "23": "尔曹宜知兄弟提摩太已见释、若其速至、我将偕之见尔、",
      "24": "为问诸导尔者及诸圣徒安、在义大利者问尔安、",
      "25": "愿恩惠偕尔众、阿们、"
    }
  },
  "Jas": {
    "1": {
      "1": "上帝及主耶稣基督之仆雅各、请十二支之散处者安、",
      "2": "我兄弟乎、尔罹诸试、当悉以为乐、",
      "3": "因知尔信之经验、乃致忍也、",
      "4": "惟使忍成功、致尔完全无缺、○",
      "5": "尔中若有缺于智者、当求上帝、彼博施于众、不责乎人、必赐之焉、",
      "6": "但其求也、宜信而无疑、盖疑者譬之海浪、风激而荡漾、",
      "7": "斯人勿意有获于主、",
      "8": "贰心之人、所行无定、○",
      "9": "兄弟之卑者、当因升高而乐、",
      "10": "富者降卑亦然、以其如草花将逝也、",
      "11": "盖日出风炎、则草枯花谢、秀色云亡、富者于其所为、其衰亦若是、○",
      "12": "忍试者福矣、盖既经验、必受维生之冕、即主所许于爱己者、",
      "13": "见试者、勿谓我为上帝所试、盖上帝不试于恶、亦不试人、",
      "14": "凡为己欲所诱惑者、乃见试也、",
      "15": "欲既孕、则生罪、罪既成、则产死、",
      "16": "我所爱之兄弟乎、毋迷误、",
      "17": "凡美善之施、纯全之赉、皆由于上、自光明之父而降、彼无变易、亦无移影、",
      "18": "且循己旨、以真道生我侪、俾于其所造者、犹初实之果焉、○",
      "19": "我所爱之兄弟其知之、各宜疾于听、徐于言、缓于怒、",
      "20": "盖人之怒、非成上帝之义也、",
      "21": "故宜去诸污秽恶慝、以谦和承所种之道、即能救尔灵者、",
      "22": "惟宜行道、不第闻之而自欺也、",
      "23": "盖闻道而不行者、犹人观其本来面目于镜、",
      "24": "既观而往、遂忘其何若矣、",
      "25": "惟察夫纯全之律、乃使人自由者、且恒于是、非闻而忘、乃遵而行者、斯人于其所为、必获福矣、",
      "26": "人若自以为敬虔、而不扪其舌、自欺其心、其敬虔乃虚矣、",
      "27": "夫眷顾孤寡于彼患难之间、且自守不为斯世所染者、此则于我父上帝前、为纯洁无玷之敬虔也、"
    },
    "2": {
      "1": "我兄弟乎、尔守有荣之主耶稣基督之道、则勿以貌取人、",
      "2": "尔之会堂、若有金环华服者入、亦有贫而恶衣者入、",
      "3": "尔顾华服者曰、安坐于此、谓贫者曰、且立于彼、或坐我足几之下、",
      "4": "岂非尔衷歧异、以恶念判别乎、",
      "5": "我所爱之兄弟乎、听之哉、上帝岂非选斯世之贫者、使富于信、而承其所许于爱己者之国乎、",
      "6": "尔乃辱夫贫者、彼富者非挟制尔、曳尔至公庭乎、",
      "7": "非谤尔见称之美名乎、",
      "8": "然依经所载、爱邻如己之尊律、尔若尽之、则善矣、",
      "9": "若以貌取人则为罪、乃律所拟为干犯者、",
      "10": "人守全律而蹶于一、是干众律也、",
      "11": "盖言毋淫者、亦言毋杀、尔若不淫而杀、则为干律者矣、",
      "12": "或言或行、宜如将受鞫于自由之律者、",
      "13": "盖未施矜恤者、其受鞫亦不获矜恤、夫矜恤也、必胜乎鞫、○",
      "14": "我兄弟乎、人若自谓有信而无行、何益之有、信能救之乎、",
      "15": "若兄弟或姊妹裸体、而日乏食、",
      "16": "尔中或语之曰、安然而往、愿尔温饱、而不予以身之所需、则何益哉、",
      "17": "如是信而无行、乃死耳、",
      "18": "或谓尔有信、我有行、尔其以行外之信示我、我则由我之行以信示尔、",
      "19": "尔信上帝惟一、善矣、诸鬼亦信之而战栗、",
      "20": "虚诞之人欤、岂不知行外之信乃死乎、",
      "21": "我祖亚伯拉罕献子以撒于坛、非由行见义乎、",
      "22": "可见其信与行同工、且信由行而成全也、",
      "23": "此乃应经所云、亚伯拉罕信上帝、义遂归之、且称为上帝友、",
      "24": "由是观之、人见义乃由行、非独由信也、",
      "25": "如妓喇合纳使者、使出他途、非亦由行见义乎、",
      "26": "盖身外乎灵则死、信外乎行亦死也、"
    },
    "3": {
      "1": "我兄弟乎、勿多为师、盖知我侪受鞫尤严也、",
      "2": "夫我侪于事多蹶、惟于言无蹶者、是为完人、能范其身、",
      "3": "若置勒于马口、使之驯服、则可驭其一身、",
      "4": "试观诸舟如彼其大、且为狂风所荡、运以小舵、则随舵师所欲、",
      "5": "如是、舌为小体、而夸大焉、些须之火、能燃若大之林、",
      "6": "舌乃火、于百体中为不义之寰区、玷污一身、爇毕生之行动、其火乃由地狱也、",
      "7": "盖凡禽兽、昆虫、鳞介、皆可制、且已为人制、",
      "8": "惟舌莫能制、乃不息之恶、充以死毒焉、",
      "9": "我侪以之祝主即父、亦以诅夫依上帝形而造之人、",
      "10": "祝与诅均出一口、我兄弟乎、此非所宜也、",
      "11": "源泉岂自一穴而出甘苦乎、",
      "12": "我兄弟乎、无花果树能结橄榄乎、葡萄树能结无花果乎、水之咸者、亦不能出淡者矣、○",
      "13": "尔中孰睿而智乎、宜以温柔之智、自善行而彰其工、",
      "14": "若心怀嫉很朋党、则勿夸、勿诳以敌真理、",
      "15": "此智非自上而来、乃属地与欲与魔也、",
      "16": "盖媢嫉朋党所在、必有纷乱与诸恶行、",
      "17": "惟自上之智、则首贞洁、次和平、温良、柔顺、充以矜恤与善果、无贰无伪、",
      "18": "仁义之果、乃以和致和者之所播也、"
    },
    "4": {
      "1": "尔中之战鬬争竞奚自哉、非自战于尔百体中之欲乎、",
      "2": "尔欲而不得、尔杀尔嫉而不能得、战鬬也、争竞也、尔之无所得者、以尔不求也、",
      "3": "尔求而不得、以尔妄求、欲用之于尔欲也、",
      "4": "淫乱者乎、尔岂不知友于世、乃敌上帝乎、凡欲为世之友者、自为上帝敌也、",
      "5": "尔意经言岂徒然哉、其所使居于我侪之灵、讵恋慕以至媢嫉乎、",
      "6": "惟彼赐恩尤大、故曰、上帝拒骄傲者、赐恩于谦卑者、",
      "7": "是以尔宜服于上帝、惟御魔、魔则遁、",
      "8": "近上帝、上帝则近尔、干罪者净乃手、贰心者洁乃心、",
      "9": "宜负苦悲泣、易笑为哀、易乐为忧、",
      "10": "自卑于主前、主则升尔、○",
      "11": "兄弟乎、毋相诋、诋兄弟拟兄弟者、是诋律拟律也、尔若拟律、则非守律者、乃拟之者矣、",
      "12": "立律而拟之者惟一、能救能灭者是也、尔为谁、而拟人乎、○",
      "13": "噫、尔言今日明日将往某邑、寓彼一年、贸易获利、",
      "14": "但明日如何、尔不知也、尔生命伊何、犹云雾耳、暂见而即无矣、",
      "15": "宁言若主有旨、我侪且生、行此行彼、",
      "16": "今尔乃以虚诞自诩、凡此者非善也、",
      "17": "盖知善而不行者、罪也、"
    },
    "5": {
      "1": "噫、富者欤、宜悲泣号啕、因苦难将临于尔也、",
      "2": "尔财坏矣、尔衣蠹矣、",
      "3": "尔金银锈矣、其锈将为证于尔、且如火而蚀尔肉、尔已积财于末日也、",
      "4": "刈于尔田之工值、尔以诡谲不给、有声吁呼、且刈者之呼号、已入万军之主之耳矣、",
      "5": "尔在世奢侈宴乐、餍尔心于宰割之日、",
      "6": "尔罪义者而杀之、彼不拒尔、○",
      "7": "兄弟乎、宜恒忍以待主临、试观农人冀地之嘉产、恒忍以待、至得前后之雨、",
      "8": "尔亦宜恒忍、坚乃心、盖主之临伊迩也、",
      "9": "兄弟乎、勿相嗟怨、免尔受鞫、鞫者已立门前矣、",
      "10": "兄弟乎、取奉主名而言之诸先知、为受苦恒忍之模范、",
      "11": "恒忍者、视为有福、约伯之忍、尔闻之矣、主究竟如何、尔见之矣、盖主极其慈悲矜恤也、○",
      "12": "我兄弟乎、天也、地也、他物也、勿指之而誓、惟是则是、否则否、免陷于鞫也、○",
      "13": "尔中有忧苦者、则祈祷、有喜乐者、则歌颂、",
      "14": "有病者、则请会中长老、奉主名膏之以膏、为之祈祷、",
      "15": "夫由信之祈祷、可救病者、主将起之、如其干罪、亦将赦之、",
      "16": "宜彼此认罪、互相祈祷、致可得愈、盖义者之恳求、大有成效也、",
      "17": "以利亚之为人、情同我侪、切求不雨、则不雨于地、历三年有六月、",
      "18": "再求、则天赐雨、而地出其产焉、○",
      "19": "兄弟乎、尔中或迷失真道、而有使之反正者、",
      "20": "当知使罪人反自迷途、乃救一人免死、掩罪多矣、"
    }
  },
  "1Pe": {
    "1": {
      "1": "耶稣基督之使徒彼得、书达散处于本都、加拉太、加帕多家、亚西亚、庇推尼之客旅、",
      "2": "依父上帝之豫知而蒙选、由圣神而成圣、以致顺服、洒以耶稣基督之血者、愿恩惠平康、益增于尔、○",
      "3": "祝颂我主耶稣基督之父上帝、依其鸿慈、由耶稣基督自死复起、重生我侪、致获维生之望、",
      "4": "而得不坏不玷不衰之业、为尔存之于天、",
      "5": "由上帝之能、以信而得守护、致蒙拯救、将显于季世者、",
      "6": "尔于此则喜甚、但今或须受诸试而暂忧、",
      "7": "使尔信之验、宝于火炼可坏之金、于耶稣基督之显著、得厥赞美、及尊与荣、",
      "8": "夫尔未见而爱之、今虽不见而信之、则喜甚、其乐也、乃言不能罄、荣莫与京者也、",
      "9": "得尔信之效、即尔灵之救、",
      "10": "斯救也、诸先知豫言将临于尔之恩者、且探索而研究之、",
      "11": "乃考基督之神在其衷者、豫证基督受苦、而后得荣、所指何时、并何如时、",
      "12": "彼得启示、非为己、乃为尔曹而役斯事、即今宣福音者、赖自天所遣之圣神、告尔此事也、天使亦欲详察之、○",
      "13": "故宜束尔志、制尔心、专望于耶稣基督显时将锡之恩、",
      "14": "如顺命之子、不徇昔时无知之欲、",
      "15": "召尔者圣矣、尔于诸行亦宜效其圣、",
      "16": "盖记云、尔宜圣、因我圣也、",
      "17": "尔若吁不以貌视人、依行而鞫之父、则旅居斯世、自当儆惕、",
      "18": "缘知尔见赎、脱祖父所传之妄行、非以金银可坏之物、",
      "19": "乃以宝血、如无疵无玷之羔、即基督之血也、",
      "20": "彼于创世之先、固为上帝所豫知、但在季世、为尔藉之信上帝者而显焉、",
      "21": "上帝自死起之、予之荣、致尔信尔望、皆在上帝、",
      "22": "尔曹既循真理、以洁己心、致爱兄弟无伪、则宜切心相爱、",
      "23": "以尔重生、非由可坏之种、乃由不可坏者、即上帝之道、生而恒存者也、",
      "24": "盖曰、世人如草、其荣如花、草枯花谢、",
      "25": "惟主道永存、斯道也、即所宣于尔之福音也、"
    },
    "2": {
      "1": "尔曹既霑主之仁泽、去诸恶慝、诡谲、伪善、媢嫉、毁谤、",
      "2": null,
      "3": "宜如甫生之婴、恋慕纯而合宜之乳、使尔由之渐长、以致蒙救、",
      "4": "主乃活石、为人所弃、而上帝则选而宝之、",
      "5": "尔既就之、亦如活石、筑成灵室、为圣祭司、以献灵祭、由耶稣基督而蒙嘉纳于上帝、",
      "6": "经云、我以所选而宝之屋隅首石、置于锡安、信之者不启羞、",
      "7": "于尔信者则为宝、于不信者、则曰、工师所弃之石、成为屋隅首石、",
      "8": "且为踬石、为碍磐、以其背道而蹶焉、此亦豫定者也、",
      "9": "惟尔乃蒙选之族、王室之祭司、维圣之国、特设之民、俾彰召尔出幽暗入奇光者之德、",
      "10": "素非为民、今为上帝民、素未蒙恤、今蒙恤矣、○",
      "11": "爱友乎、尔若客旅、若寄居、我劝尔戒形躯之欲、即攻尔心者也、",
      "12": "于异邦中宜正尔行、使素谤尔为恶者见之、则荣上帝于眷顾之日、",
      "13": "为主故、服人诸制、或在上之王、",
      "14": "或王所遣罚恶彰善之方伯、",
      "15": "盖上帝之旨、欲以善行杜愚人无知之口、",
      "16": "尔得自由、勿以自由而掩恶、惟如上帝之仆、",
      "17": "宜敬众人、爱兄弟、畏上帝、尊君王、○",
      "18": "为仆者宜以敬畏服尔主、不惟于温良者、即于邪僻者亦然、",
      "19": "缘有对上帝之良、虽受枉而忍忧、则见纳矣、",
      "20": "尔干罪见挞而忍、何誉之有、若行善受苦而忍、此乃上帝所嘉也、",
      "21": "尔之见召、因基督为尔受苦、遗范于尔、使践其迹、",
      "22": "彼未干罪、口无诡谲、",
      "23": "见诟不反詈、受苦无厉言、乃自托于依义而鞫者、",
      "24": "身负我侪之罪、而悬于木、致我既死于罪、而生于义、因彼之损伤、而尔得医、",
      "25": "盖尔素如歧路之羊、今归尔灵之司牧监督矣、"
    },
    "3": {
      "1": "为妇者宜服尔夫、或夫不从道、致外乎道、由妇所行、亦可得之、",
      "2": "盖以见尔贞洁之行、及敬畏也、",
      "3": "尔之饰、毋在外、如辫发、佩金、衣美衣、",
      "4": "乃在温柔恬静之性、隐于心不可坏者、此在上帝前为至宝、",
      "5": "古昔圣女、上帝是望、亦以是自饰、服于其夫、",
      "6": "如撒拉顺从亚伯拉罕、称之为主、尔若行善、无所畏惧、则为其女矣、○",
      "7": "为夫者亦宜循理、与妇同居、视犹弱器、共承维生之恩、尔其尊之、免尔之祈祷有所阻也、○",
      "8": "要之、佥宜同心、体恤、友爱、慈怜、谦逊、",
      "9": "毋以恶报恶、以诟报诟、反为祝嘏、盖尔为此见召、致可得福、",
      "10": "故曰、凡欲爱生命而见佳日者、宜禁其舌于恶、其口于谲、",
      "11": "避恶行善、求和平而追随之、",
      "12": "盖主目顾义人、耳听其祈、惟主之面鉴彼恶人、",
      "13": "尔若热衷为善、害尔者其谁、",
      "14": "若因义受苦、则福矣、勿畏其威、勿为所撼、",
      "15": "中心尊主基督为圣、素备应对、以答凡诘尔衷所望之故者、惟宜温柔敬畏耳、",
      "16": "既怀无亏之良、及受谤言、使诬尔宗基督之善行者、自觉羞愧、",
      "17": "若为上帝之旨、则尔行善受苦、愈于行恶受苦矣、",
      "18": "盖基督亦一次为罪受苦、义者代不义者、以导我侪归上帝、其身虽受死、其灵则见苏、",
      "19": "且以灵往而宣道于狱中诸灵、",
      "20": "即昔之背逆者、上帝于挪亚备舟之日、忍以待之、当时由水得救者无几、惟八人耳、",
      "21": "今之洗礼、乃其影像、以救尔曹、非去形躯之污、惟求无亏之良于上帝前、乃因耶稣基督之复起也、",
      "22": "彼已升天、在上帝右、凡天使与有权有能者咸服之、"
    },
    "4": {
      "1": "基督既以身受苦、尔亦宜以此志自卫、盖受苦于身者、则与罪绝矣、",
      "2": "俾不再循人欲、惟循上帝之旨、以度余年、",
      "3": "尔往时从异邦人之欲、而行邪侈、纵恣、沈湎、荒宴、般乐、及违理拜像之事、亦足矣、",
      "4": "彼见尔不同其流荡无度、则异而谤之、",
      "5": "若辈必自陈于鞫生者死者之主、",
      "6": "是以福音曾宣于死者、使其身如人而受鞫、其灵依上帝而得生、○",
      "7": "夫万物之终伊迩、故宜端正、节制而祈祷、",
      "8": "首要者、宜切心相爱、盖爱蔽多罪、",
      "9": "互相接纳而勿吝、",
      "10": "各依所受恩赐以相施、如忠信之执事、司上帝鸿恩者、",
      "11": "或宣道、则依上帝之诏、或役事、则依上帝所赐之能、致上帝由耶稣基督凡事受荣、愿荣与权归之、爰及世世、阿们、○",
      "12": "爱友乎、若遇火炼之试、勿以为不测而奇之、",
      "13": "尔既与基督之苦、当以为乐、俾于其荣显著时、亦可欢欣踊跃、",
      "14": "若为基督名而见诟、则福矣、盖上帝有荣之神止于尔也、",
      "15": "尔中勿因凶杀、盗窃、恶行、妄豫、而受苦、",
      "16": "惟因为基督徒而受苦、则毋愧、乃缘此名归荣上帝也、",
      "17": "盖时至则鞫自上帝之家始、若自我侪始、彼不服从上帝福音者、其终将何如哉、",
      "18": "若义者仅得救、则不虔不善者、将处于何地乎、",
      "19": "故循上帝旨而受苦者、宜以善行、托己灵于诚信造化之主也、"
    },
    "5": {
      "1": "我劝尔中诸长老、我亦同为长老、证基督受苦、共与将显之荣者也、",
      "2": "宜牧尔中上帝群而督之、非由强、乃由愿、非趋利、乃乐为、",
      "3": "非主持所托、乃模范于众、",
      "4": "于牧长显著时、必得不敝之荣冕、",
      "5": "幼宜服长、尔曹谦以自束、互相服役、盖上帝拒骄泰者、赐恩卑逊者、",
      "6": "故于上帝大能之下、尔当自卑、俾得届期擢尔、",
      "7": "以凡所虑者托之、盖彼眷顾尔也、",
      "8": "宜节制儆醒、尔敌乃魔、如吼狮遍行、觅可吞噬者、",
      "9": "宜坚于信以御之、知尔兄弟在世、亦经此苦、",
      "10": "施诸恩之上帝、缘基督召尔享其永荣、俾尔于暂苦后、完全、坚固、强健、",
      "11": "愿权势归之、爰及世世、阿们、○",
      "12": "我略书此、由我所视为忠信之兄弟西拉、遗尔以为劝、且证此为上帝真恩、尔宜坚立其中、",
      "13": "在巴比伦之会、与尔共蒙选者、及吾子马可问尔安、",
      "14": "宜接吻以爱、互相问安、愿平康归尔凡宗基督者、"
    }
  },
  "2Pe": {
    "1": {
      "1": "耶稣基督之仆使徒西门彼得、书达与我侪同获此宝信、在我上帝、我救者、耶稣基督之义也、",
      "2": "愿恩惠平康、因识上帝及我主耶稣、益增于尔、",
      "3": "盖其神能锡我一切关乎维生敬虔之事、乃因识夫以荣以德召我者也、",
      "4": "且由是锡以宝贵丰厚之许、俾尔得脱在世因欲之败坏、克与夫上帝之性、",
      "5": "缘此、尔当殷勤、于信益德、于德益智、",
      "6": "于智益节、于节益忍、于忍益虔、",
      "7": "于虔益友爱、于友爱益仁慈、",
      "8": "尔有此而扩充之、则必使尔于识我主耶稣基督、不怠不荒、",
      "9": "无此者则盲、仅视所近、忘其旧罪已洁、",
      "10": "是故兄弟、愈当殷勤、以坚尔召尔选、尔若行此、则永不蹶踬、",
      "11": "盖于我主我救者耶稣基督永久之国、必锡尔裕然而入、○",
      "12": "尔虽知此、且坚定于所得之真理、我必恒使尔忆之、",
      "13": "我尚在此幕时、勉尔记忆宜也、",
      "14": "盖知我去幕之日速矣、一如我主耶稣基督所示我者、",
      "15": "我且殷勤、使尔于我逝后、时能忆斯、",
      "16": "我侪以我主耶稣基督之能、与其降临示尔、非从巧饰虚词、乃曾目击其威、",
      "17": "盖彼由父上帝得尊荣时、有声自大荣临之、曰、此我爱子、我所欣悦者、",
      "18": "此自天之声、我侪偕彼于圣山时闻之、",
      "19": "且有更确之豫言、尔宜顾之、如灯烛暗、迨日始旦、明星甫照尔心矣、",
      "20": "首要者、宜知经之豫言、未有出于臆说者、",
      "21": "盖豫言非由人意而来、乃感于圣神者、由上帝而言也、"
    },
    "2": {
      "1": "昔有伪先知起于民间、尔中亦将有伪师、私传左道以陷人、并拒赎之之主、自取速亡、",
      "2": "将有多人从其淫行、真道因之而受谤、",
      "3": "彼由贪婪、将以饰言渔尔之利、自昔其鞫不迟、沦亡不寝、",
      "4": "夫上帝既不惜干罪之天使、投之暗府、付之幽坎、守以待鞫、",
      "5": "又不惜上古之世、降洪水于不虔者、惟存宣义之挪亚八人、",
      "6": "又灰烬所多玛蛾摩拉二邑、以倾陷定其罪、以为后之不虔者鉴、",
      "7": "惟拯义者罗得、即以恶人之淫行为殷忧者、",
      "8": "盖此义者居其中、且见且闻、以其不法之行、日伤公义之心、",
      "9": "主知拯虔者于试中、而留不义者于刑下、以待鞫日、",
      "10": "彼徇形躯、纵污欲、轻视执改者为尤甚、然其果敢自恃、谤讟尊荣、而不战栗、",
      "11": "夫天使虽权力尤大、而于主前、尚不诟詈以讼之、",
      "12": "但此辈乃无知之物、生性如畜、以备执而屠者、谤讟其所不知、将于所败者而见败、",
      "13": "其受非义、乃非义之值也、彼以白昼宴乐为快、乃玷乃垢、与尔同餐时、则于爱筵而宴乐也、",
      "14": "其目充淫色、不已于罪、煽惑不坚之人、心习贪婪、是为受诅之子、",
      "15": "弃正道而迷罔、从比珥子巴兰之道、即爱不义之值者也、",
      "16": "彼为己之过愆见责、喑驴作人声、禁先知之狂妄、",
      "17": "若辈乃如眢井、狂风所荡之雾、有晦冥幽暗者待之、",
      "18": "盖其言矜夸虚诞、由形躯之欲、以邪淫诱乎甫脱妄行者、",
      "19": "许之以自由、而己则为邪慝之奴、盖为其所胜者、即为其奴也、",
      "20": "人既因识主救者耶稣基督、得脱世污、若复为其所累所胜、则后况较前尤剧、",
      "21": "盖识义路、而背所受之圣诫、不如不识之为愈也、",
      "22": "斯人也、如谚所云、犬既吐而转食之、豕既浴而复淖之、"
    },
    "3": {
      "1": "爱友乎、我今以此后书遗尔、俱激励尔诚心、俾尔记忆、",
      "2": "即念夫圣先知往昔之言、及主救者藉尔之使徒所命、",
      "3": "首焉者、宜知季世将有戏谑者出而戏谑、从己欲而行、",
      "4": "谓降临之许安在、自列祖寝后、万物与初创时无异、",
      "5": "彼甘忘太古以上帝命而有诸天、及地自水而出、以水而结、",
      "6": "故当时之世、为水泛滥而没、",
      "7": "但今之天地、以是命而存以待火、留至恶人受鞫沦亡之日也、○",
      "8": "爱友乎、勿忘斯事、在主一日犹千年、千年犹一日、",
      "9": "主不延缓其所许、若有视为延缓者、是乃宽忍尔曹、不欲一人沦亡、惟欲人皆改悔、",
      "10": "然主日将至、如盗然、是日诸天訇然而逝、体质俱为烈火所化、地与其间之造作尽爇焉、",
      "11": "诸物既将如是消灭、则尔曹之为人、当如何清洁敬虔哉、",
      "12": "企慕上帝之日至、诸天因而焚毁、有体质者、悉以烈火销镕之、",
      "13": "我侪依其所许、希望新天新地、义寓其中焉、○",
      "14": "爱友乎、尔既望此、则宜殷勤、俾获平康、无玷无疵于其前、",
      "15": "且视我主之宽忍为拯救、如我侪所爱之兄弟保罗、依所赋之智、尝以书遗尔、",
      "16": "彼之诸书亦论及此、中有难明者、而不学不固之辈强解之、于他经亦然、乃自取沦亡也、○",
      "17": "爱友乎、既豫知之、则宜谨慎、免为恶者之谬所诱、失尔坚也、",
      "18": "惟宜增益于恩、及识夫我主救者耶稣基督、愿荣归之、自今以至永世、阿们、"
    }
  },
  "1Jn": {
    "1": {
      "1": "维生之道、元始而有、我侪所闻所见、所目睹而手扪者、",
      "2": "此生显著、我侪曾见之而为证、且以语尔、即永生也、乃原与父偕、而显著于我侪者、",
      "3": "夫我侪以所见所闻者语尔、使尔心交于我侪、我侪亦心交于父、及其子耶稣基督、",
      "4": "我书此遗尔、俾我侪喜乐充盈焉、○",
      "5": "夫上帝乃光、无少暗昧、此我所闻于彼、而报于尔之示谕也、",
      "6": "若言心交于彼、而行于暗昧、则诳而不循真理、",
      "7": "若行于光、犹彼在光、则互有心交、而其子耶稣之血、洁我诸罪矣、",
      "8": "若言无罪、则自欺、而真理不在我衷、",
      "9": "若承我罪、彼乃信义、必赦我罪、洁我诸不义矣、",
      "10": "若言我未干罪、则以彼为诳、其道不在我衷矣、"
    },
    "2": {
      "1": "我小子乎、我书此遗尔、免尔干罪、人若干罪、则于父前我侪有代言者、即义者耶稣基督也、",
      "2": "彼为我罪作挽回之祭、不第为我、亦为举世焉、",
      "3": "我若守其诫、则自知识之也、",
      "4": "人自谓识之、而不守其诫、则为诳者、真理不在彼衷矣、",
      "5": "惟守其道者、则上帝之爱、诚成全于彼矣、以是知我侪在主中也、",
      "6": "自谓恒在主中者、其所行当如彼所行也、○",
      "7": "爱友乎、我书与尔者、非新诫、乃尔自初所有之旧诫、旧诫也者、即尔所闻之道也、",
      "8": "再者、我以新诫书与尔、其事在彼为真、在尔亦然、因幽暗渐逝、真光已照矣、",
      "9": "人自谓在光中、而恶兄弟、乃尚在暗中也、",
      "10": "爱兄弟者、乃居光中、无由倾踬、",
      "11": "惟恶兄弟者、乃在暗中、且行于暗中、不知所往、因暗盲其目也、○",
      "12": "小子乎、我书与尔、以尔诸罪、因其名见赦矣、",
      "13": "父老乎、我书与尔、以尔识自始而有者、少者乎、我书与尔、以尔已胜恶者、孺子乎、我曾书与尔、以尔识父、",
      "14": "父老乎、我曾书与尔、以尔识自始而有者、少者乎、我曾书与尔、以尔刚健、且上帝之道、恒在尔中、而尔已胜恶者、",
      "15": "勿爱斯世与在世之物、人若爱世、则父之爱不在其衷、",
      "16": "盖凡在世者、如形躯之欲、眼目之欲、并此生之骄矜、皆非由父、乃由世也、",
      "17": "且世渐逝、其欲亦然、惟行上帝旨者永存、○",
      "18": "孺子乎、斯乃末时、尔尝闻有敌基督者至、今已多有敌基督者兴起矣、以是知为末时也、",
      "19": "彼自我而出、但非属我者、若其属我、则恒偕我矣、然其出也、乃显其皆非属我也、",
      "20": "尔受膏于圣者、无不知也、",
      "21": "我书与尔、非因尔不识真理、乃因尔识之、且凡虚诳、非由于真理也、",
      "22": "诳者谁耶、非不认耶稣为基督者乎、其不认父与子者、即敌基督者也、",
      "23": "凡不认子者、不有父也、认子者、即有父也、",
      "24": "尔曹自始所闻者、当恒在尔衷、若然、则尔亦恒在子及父中矣、",
      "25": "此其所许于我者、即永生也、",
      "26": "我书此遗尔、乃指误诲尔之人、",
      "27": "惟尔自主所受之膏、恒在尔衷、则不须人训尔、彼之膏、即以诸事训尔、是乃真而无诳、尔当依其所训、恒在彼中焉、",
      "28": "小子乎、今宜恒在彼中、迨彼显著、我侪于其降临时、可毅然而无愧、",
      "29": "尔若知彼为义、则知凡行义者、皆由之而生也、"
    },
    "3": {
      "1": "试观父以如何之爱赐我侪、俾得称为上帝子、我侪诚是也、斯世不识我、因其不识彼也、",
      "2": "爱友乎、我侪今为上帝子、将来若何、尚未显明、所可知者、彼显著时、我克肖之、盖将见之、如其固然也、",
      "3": "且凡于彼有此望者、则洁己如彼之洁然、",
      "4": "凡行罪者、亦行不法、罪即不法也、",
      "5": "尔知彼曾显见、以除诸罪、而于彼无罪也、",
      "6": "凡恒在彼中者不干罪、干罪者未尝见之、亦未尝识之、",
      "7": "小子乎、勿为人所惑、行义者乃义、如彼之义然、",
      "8": "行罪者乃由于魔、盖魔自始干罪、上帝子所以显见者、为毁魔之工也、",
      "9": "凡由上帝而生者不行罪、以其种恒在厥衷、其不能干罪者、因由上帝而生也、",
      "10": "上帝子与魔之子、于此而显、凡不行义者、非由上帝也、不爱兄弟者亦然、",
      "11": "尔自初所闻之谕、即我侪宜相爱也、",
      "12": "非若该隐、由夫恶者而杀其弟、其杀之也何故、因其行恶而弟义也、○",
      "13": "兄弟乎、世若恶尔、勿以为奇、",
      "14": "我侪因爱兄弟、知已出死入生、不爱者仍居于死、",
      "15": "凡恶兄弟、乃杀人者也、尔知杀人者、永生不寓其衷、",
      "16": "主为我侪舍生、我侪于此而知爱、亦宜为兄弟舍生也、",
      "17": "凡有斯世之财产者、视兄弟匮乏、自塞其矜恤之心、则上帝之爱乌得寓其衷哉、",
      "18": "小子乎、我侪之爱、勿以言以舌、乃以行以诚也、",
      "19": "于此知我侪由于真理、凡我心所自责者、则将安之于上帝前、",
      "20": "因上帝大于我心、而无所不知也、",
      "21": "爱友乎、我心若不自责、则可毅然于上帝前、",
      "22": "且凡所求者必得之、因我侪守其诫、而行其所悦之事也、",
      "23": "其诫也、 即我侪宜信其子耶稣基督之名、且依其所命而相爱也、",
      "24": "守其诫者、恒在彼中、彼亦恒在其中、由彼所赐我之圣神、知彼恒在我中也、"
    },
    "4": {
      "1": "爱友乎、勿凡灵是信、当验其灵由上帝否、盖伪先知多出于世也、",
      "2": "凡灵之认耶稣基督成人身而临者、乃由上帝、于此可知上帝之神矣、",
      "3": "凡灵之不认耶稣者、非由上帝、乃敌基督者也、尔曾闻其将至、今已在世矣、",
      "4": "小子乎、尔曹乃由上帝、已胜彼众、盖在尔衷者、大于在世者也、",
      "5": "彼众由乎世、故所言亦由世、而世听之、",
      "6": "我侪乃由上帝、识上帝者听我、非由上帝者则否、真理之神、与谬妄之神、于此可识也、○",
      "7": "爱友乎、我侪宜相爱、盖爱由于上帝也、凡爱者由上帝而生、且识上帝、",
      "8": "不爱者、不识上帝、盖上帝即爱也、",
      "9": "上帝遣独生子入世、使我侪赖之而生、其爱由是而显、",
      "10": "非我尝爱上帝、乃上帝爱我、遣其子为我罪作挽回之祭、爱即在于此也、",
      "11": "爱友乎、上帝既如是爱我侪、则我亦当相爱、",
      "12": "从未有见上帝者、若相爱、则上帝恒在我中、而其爱亦成全于我中矣、",
      "13": "由是知我侪恒在彼中、彼亦恒在我中、因已赐其神于我也、",
      "14": "父遣子为救世者、此我侪所见而证者也、",
      "15": "凡认耶稣为上帝子者、上帝恒在彼中、而彼亦恒在上帝中、",
      "16": "上帝于我之爱、我既知而信之矣、夫上帝乃爱也、恒于爱者、则恒在上帝中、而上帝亦恒在彼中、",
      "17": "如是、则爱成全于我侪、俾我坦然于鞫日、盖彼如何、我侪在世亦然、",
      "18": "爱中无惧、爱既全、斯去惧矣、盖惧有刑、惧者未成全于爱耳、",
      "19": "我而有爱、因上帝先爱我也、",
      "20": "或谓我爱上帝、而恶兄弟、则为诳矣、盖不爱既见之兄弟、不能爱未见之上帝也、",
      "21": "爱上帝者、亦宜爱兄弟、此我侪所受之诫也、"
    },
    "5": {
      "1": "凡信耶稣为基督者、由上帝而生也、凡爱生之者、亦爱其所生者也、",
      "2": "我侪若爱上帝而行其诫、则知爱上帝诸子矣、",
      "3": "夫爱上帝也者、守其诫是也、且其诫非难任也、",
      "4": "盖凡由上帝而生者胜乎世、其所以胜世者、我之信也、",
      "5": "胜世者谁、非信耶稣为上帝子者乎、",
      "6": "此乃以水以血而来者、即耶稣基督也、非独以水、乃以水与血、",
      "7": "证之者圣神也、圣神即真理也、",
      "8": "盖为证者有三、神也、水也、血也、此三者合于一也、",
      "9": "夫人之证、我若受之、则上帝之证为尤大、此上帝之证、即证其子也、",
      "10": "信上帝子者、在己有此证、不信上帝者、则以之为诳、因不信上帝为其子之证也、",
      "11": "其证即上帝以永生赐我侪、而此生在其子也、",
      "12": "有子者则有生、未有上帝子者、未有生也、○",
      "13": "我书此遗尔信上帝子之名者、俾知尔有永生、",
      "14": "我侪若依其旨而求、彼必听我、此我侪毅然于其前也、",
      "15": "若知有求必听、即知所求于彼者则得之、",
      "16": "人见兄弟干罪不至于死、则祈求之、上帝必予之以生、即予干罪不至于死者、有至于死之罪、我言祈求、非指此也、",
      "17": "凡不义皆罪也、亦有罪不至于死者、○",
      "18": "我知凡由上帝而生者不干罪、生于上帝者则自守、 而恶者无从措手也、",
      "19": "且知我侪由于上帝、而举世附于恶者、",
      "20": "又知上帝子已至、赐我颖悟、使识真者、我侪在真者中、即在其子耶稣基督中也、此乃真上帝、亦永生也、",
      "21": "小子乎、宜自守、而远偶像、"
    }
  },
  "2Jn": {
    "1": {
      "1": "为长老者书达蒙选之夫人、暨其子女、乃我所诚爱者、不第我也、凡识真理者亦然、",
      "2": "此爱乃缘真理、即恒于我侪、永偕我侪者也、",
      "3": "愿恩惠矜恤平康、由父上帝、及其子耶稣基督、以真以爱、而偕我侪焉、○",
      "4": "我见尔子有行于真理者、一如我侪自父所受之诫、则喜甚、",
      "5": "今求夫人宜相爱、此非我书新诫与尔、乃自始而有者也、",
      "6": "爱也者、即依诸诫而行也、此诫即宜行之于爱、如尔自始所闻者也、",
      "7": "盖多有惑人者出世、不认耶稣基督成人身而临、此乃惑人、且敌基督者也、",
      "8": "尔宜慎之、勿失我侪所劳者、则得充足之赏焉、",
      "9": "凡竞进而不恒于基督之训者、不有上帝也、恒于其训者、则有父及子矣、",
      "10": "人若就尔、不持此训、勿接之于家、亦勿问其安、",
      "11": "盖问其安者、即与其恶行也、○",
      "12": "我尚有多端书与尔、不欲以纸墨、乃望就尔晤谈、使尔喜乐充盈焉、",
      "13": "尔蒙选之妹之子女问尔安、"
    }
  },
  "3Jn": {
    "1": {
      "1": "为长老者书达爱友该犹、我所诚爱者也、○",
      "2": "爱友乎、我所祈者、愿尔凡事畅遂安康、如尔心之畅遂然、",
      "3": "有兄弟来、证尔真诚、即依真理而行、我则喜甚、",
      "4": "我闻我之子女、行于真理、乐莫大焉、○",
      "5": "爱友乎、凡尔行于兄弟之为宾旅者、乃忠信之行也、",
      "6": "彼于会中证尔之爱、若宜乎上帝、而送之行、斯为善矣、",
      "7": "盖彼为其名而出、无所取于异邦人也、",
      "8": "若此者、我侪当接之、使我与之真理同劳焉、○",
      "9": "我曾略以书达于会、但其中有好为首之丢特腓、不接我侪、",
      "10": "我若来、必指陈其所行、彼以恶言妄论我侪、尚不以为足、己不接兄弟、有欲接者则禁之、逐之出会、",
      "11": "爱友乎、勿效恶、当效善、行善者由上帝、行恶者未见上帝也、",
      "12": "低米丢为众及真理所证、我侪亦证之、尔知我侪之证乃真也、○",
      "13": "我本有多端欲书与尔、但不愿以笔墨书之、",
      "14": "乃望速见尔、与尔晤谈、",
      "15": "愿平康归尔、诸友问尔安、尔其依名问诸友安、"
    }
  },
  "Jud": {
    "1": {
      "1": "耶稣基督之仆雅各之弟犹大、书达诸见召者、即在父上帝中见爱、为耶稣基督而得保守者、",
      "2": "愿矜恤平康仁爱、增于尔曹、○",
      "3": "爱友乎、我方以我侪共得之拯救、殷勤书于尔、遂不得已以书劝尔为道力争、即授于诸圣一次而已者、",
      "4": "盖有数人潜入、即自昔所豫载以服此鞫者、彼乃不虔之人、以我上帝之恩、反纵其欲、而不认唯一主宰、及我主耶稣基督、○",
      "5": "尔虽悉知之、我今欲令尔忆之、即主救民出埃及地、后灭其不信者、",
      "6": "又有天使不守职位、去其居所、主以缧绁永拘之于幽冥、以待大日之鞫、",
      "7": "又如所多玛、蛾摩拉、及四邻之邑、亦效之纵淫乱、耽异色、则受永火之刑、举以为戒、",
      "8": "但斯人于梦幻中亦如是污蔑形躯、藐忽执政、谤讟尊荣、",
      "9": "然天使长米迦勒为摩西尸与魔争辩时、尚不敢谤讟以罪之、第曰、主其责尔、",
      "10": "惟斯人谤讟其所不知、且其本性所悟、一如无理之禽兽、于此则见灭矣、○",
      "11": "祸哉斯人也、以其行该隐之途、且为利而趋巴兰之谬、沦亡于可拉之违言、",
      "12": "彼与尔同餐时、则于尔之爱筵、有如暗礁、为无惧之牧、惟己是饲、为无雨之云、因风飘荡、为无果之秋树、再死根拔、",
      "13": "为海之狂波、沫喷其辱、为流荡之星、而幽暗冥冥、永留以待、",
      "14": "亚当七世孙以诺、豫言斯人云、主偕其万圣而来、",
      "15": "行鞫于众、质责诸不虔者、因以不虔而行不虔之行、及凡不虔之罪人、所言刚愎敌主之语、",
      "16": "斯人依欲而行、訾议怨尤、口出夸张、为利判人、○",
      "17": "爱友乎、当忆我主耶稣基督使徒之豫言、",
      "18": "语尔曰、季世将有戏谑之徒、依己不虔之欲而行、",
      "19": "若辈乃树党、血气是从、无有圣神者也、",
      "20": "爱友乎、宜于尔至圣之道而自建、于圣神而祈祷、",
      "21": "于上帝之爱而自守、企望我主耶稣基督之矜恤、以至永生、",
      "22": "有疑贰者、尔当恤之、",
      "23": "有当夺于火而救之者、亦有当以儆惧而恤之者、即其衣为形躯所污、尔亦恶之、○",
      "24": "夫能保尔无蹶、立尔于其有荣之前、欢然无瑕、唯一上帝、我之救者、",
      "25": "愿荣威权力、由我主耶稣基督归之、先乎万古、以迄于今、至于世世、阿们、"
    }
  },
  "Rev": {
    "1": {
      "1": "耶稣基督之启示、乃上帝所赐、以示其诸仆、即必速成之事也、且遣厥使、晓谕其仆约翰、",
      "2": "乃于上帝之道、与耶稣基督之证、即凡所经见者而证之、",
      "3": "读此豫言、及闻而守其中所记者、皆为有福、盖时迩矣、○",
      "4": "约翰书达亚西亚之七会、愿恩惠平康、自昔在今在而将来者、及其座前之七神、归于尔曹、",
      "5": "并自耶稣基督、即忠信之证、由死而首生、为世上诸王之主者、彼爱我侪、以其血释我诸罪、",
      "6": "使我侪为国、为其父上帝之祭司、愿荣与权归之、以至世世、阿们、",
      "7": "彼将乘云而来、众目必见之、刺之者亦然、世上诸族、将为之哀哭、有如是也、阿们、○",
      "8": "始我也、终亦我、而今而昔而将来、全能者也、主上帝言之矣、○",
      "9": "我约翰、尔曹之兄弟、与尔共与耶稣之难与国与忍者、为上帝之道及耶稣之证、昔在一岛、名曰拔摩、",
      "10": "适主日、我感于圣神、闻大声于我后如号角曰、",
      "11": "尔所见者、当笔之于书、寄于七会、即以弗所、士每拿、别迦摩、推雅推喇、撒狄、非拉铁非、老底嘉、",
      "12": "我回顾之、欲知与我言之声、则见金灯台七、",
      "13": "其间有似人子者、身衣长衣及足、胸束金带、",
      "14": "首与发皆白、如羊毛如雪、目如火焰、",
      "15": "足似明铜、如炼于冶者、声如众水之声、",
      "16": "七星在其右手、口出双锋利剑、容如烈日之射、",
      "17": "我见之而仆其足前如死、彼以右手抚我曰、勿惧、",
      "18": "始者、终者、生者、我也、我曾死、今则生、至于世世、且有死亡阴府之钥、",
      "19": "尔当书所见者、及今所有、后必成之事、",
      "20": "尔所见我右手七星、与金灯台七之奥、夫七星即七会之使、七灯台即七会也、"
    },
    "2": {
      "1": "当书达以弗所会之使者云、右手执七星、行于七金灯台间者曰、",
      "2": "我知尔诸行、勤劳忍耐、彼恶者尔不能容、自谓使徒而非然者、尔曾试之、知其伪矣、",
      "3": "尔有忍耐、尝因我名、容忍而不倦、",
      "4": "然我有所责尔者、以尔初时之爱已弃之矣、",
      "5": "故当忆尔何自而陨、且改悔、行尔初行、否则我将至、迁尔灯台、离乎其所、",
      "6": "然尔尚有可取者、以尔恶尼哥拉党之行、我亦恶之、",
      "7": "有耳者、宜听圣神所语诸会者、获胜者、我将以维生之树食之、即在上帝乐园者也、○",
      "8": "当书达士每拿会之使者云、为始为终、既死而生者曰、",
      "9": "我知尔之患难贫乏、而实富有、且知自谓犹太人者之谤讟、然非犹太人、乃撒但之党、",
      "10": "勿惧尔所将受之苦、魔将投尔中数人于狱以试之、尔将受难十日、宜忠信至死、我则赐尔以维生之冕、",
      "11": "有耳者、宜听圣神所语诸会者、获胜者不见伤于二次之死、○",
      "12": "当书达别迦摩会之使者云、其有双锋利剑者曰、",
      "13": "我知尔居所、乃撒但之座所在、昔我忠信之证者安提帕、见杀于尔中、即撒但之所居、尔则持我名、亦未尝拒我道、",
      "14": "然我有数端责尔、因尔处有持巴兰之训者、昔巴兰训巴勒投踬石于以色列民前、使食祭像之物并行淫、",
      "15": "又有持尼哥拉党之教者、亦若是、",
      "16": "故当改悔、不然、我速就尔、以口中之剑与之战矣、",
      "17": "有耳者、宜听圣神所语诸会者、获胜者、我则赐以所藏之玛那、且赐之白石、上书新名、受者而外、无识之者、○",
      "18": "当书达推雅推喇会之使者云、上帝子目如火焰、足似明铜者曰、",
      "19": "我知尔诸行、与爱与信、役事、忍耐、且尔后之所为、较胜于前、",
      "20": "然我有所责尔者、以尔容自称先知之妇耶洗别、彼诲我诸仆、诱之行淫、且食祭像之物、",
      "21": "我予以改悔之机、然彼终不改其淫行、",
      "22": "我将投之于床、与之行淫者、若不改其所为、我亦投之于大难、",
      "23": "且毙其子女、俾诸会知我乃察人心肠者、依尔曹所行而施之也、",
      "24": "惟我语尔、在推雅推喇之余众、凡未受此训、亦不识所谓撒但之深邃者、我不以他任委诸尔、",
      "25": "惟当守尔所有、以待我来、",
      "26": "获胜者与终守我行者、我将赐之权以制列邦、",
      "27": "将牧以铁杖、如碎陶人之器、犹我亦承受于我父然、",
      "28": "我又以晨星赐之、",
      "29": "有耳者、宜听圣神所语诸会者、"
    },
    "3": {
      "1": "当书达撒狄会之使者云、有上帝之七神、及七星者曰、我知尔诸行、名生而实死、",
      "2": "尔宜儆醒、坚定其余将及于死之事、盖我未见尔之诸行、有所完全于我上帝前也、",
      "3": "故宜追念所受所闻如何、且守之而改悔、倘不儆醒、我将至如盗然、尔不知我何时而至也、",
      "4": "然尔曹在撒狄者、尚有数人未污其衣、彼将衣白偕我游、盖其所堪也、",
      "5": "获胜者亦将如是衣白衣、我必不涂其名于维生之册、而认之于我父及诸使者前、",
      "6": "有耳者、宜听圣神所语诸会者、○",
      "7": "当书达非拉铁非会之使者云、维圣维诚、持大卫之钥、开则无能阖之、阖则无能开之者曰、",
      "8": "我知尔诸行、尔有微能、已守我道、未弃我名、我于尔前、赐以既开之门、无能阖者、",
      "9": "撒但之党、自谓犹太人、而非然者、乃诳耳、我必使之来拜于尔足前、而知我已爱尔焉、",
      "10": "尔既坚忍守我之道、我亦将守尔、免乎受试之时、此时将临于寰宇、以试凡宅于地之人、",
      "11": "我速至矣、尔所有者、宜持守之、免有夺尔冕者、",
      "12": "获胜者、我将使之为柱、于我上帝殿中、决不复出、亦必以我上帝之名、及我上帝邑新耶路撒冷之名、乃自天由我上帝而降者、并我之新名、皆书于其上、",
      "13": "有耳者、宜听圣神所语诸会者、○",
      "14": "当书达老底嘉会之使者云、为阿们、忠信诚实之证、上帝创造之始者曰、",
      "15": "我知尔诸行、乃不寒不热、我愿尔或寒或热、",
      "16": "尔既为温、不热不寒、我必吐尔出于我口、",
      "17": "盖尔云、我富矣、已获富有、而无所需矣、不知尔乃困苦、堪悲、贫乏、瞽目、裸体、",
      "18": "我为尔谋、宜向我市火炼之金、致得富、市白衣可自衣、致尔裸体之羞不露、市目膏以膏尔目、致得见、",
      "19": "凡我所爱者、我责而惩之、故宜奋然改悔、",
      "20": "我立于门而叩、有闻我声而启者、我必入就之、偕彼而餐、彼亦偕我焉、",
      "21": "获胜者、我将使之偕坐于我座、如我获胜、而偕我父坐于其座也、",
      "22": "有耳者、宜听圣神所语诸会者、"
    },
    "4": {
      "1": "此后、我见有门启于天、初闻之声如号角者、与我言曰、升此、我将以后必成之事示尔、",
      "2": "我忽感于圣神、见有座设于天、又有居其上者、",
      "3": "视之如碧玉、如玛瑙、有虹环其座、视之如葱珩、",
      "4": "座之四周、有二十四座、居其上者、二十四长老、身衣白衣、首戴金冕、",
      "5": "有电与声与雷、出自座中、亦有火灯七、燃于座前、即上帝之七神也、",
      "6": "座前有若玻璃海、如水晶然、座中及座之四周、有生物四、前后满目、",
      "7": "一若狮、二若犊、三貌如人、四若飞鹰、",
      "8": "各有六翼、遍体有目、昼夜不憩、言曰、圣哉、圣哉、圣哉、主上帝全能者、昔在今在、而将来者也、",
      "9": "生物以荣、以尊、以谢、归诸座者、即维生世世者也、",
      "10": "时、二十四长老、伏居于座者之前、崇拜维生世世者、且投其冕于座前、曰、",
      "11": "我主我上帝、尔堪受荣与尊与能、盖尔昔造万有、其有也造也、乃因尔旨也、"
    },
    "5": {
      "1": "我见居于座者、右手擎卷、内外书文、缄以七印、",
      "2": "又见有力之使者、大声呼曰、谁堪启卷、而揭其印乎、",
      "3": "在天在地暨地下、无能启卷、或从而观之、",
      "4": "我即大哭、因未遇堪启其卷、或观之者也、",
      "5": "长老之一遂谓我曰、勿哭、犹大支之狮、大卫之根、已获胜、能启此卷、及其七印、",
      "6": "我又见座中、及四生物、与诸长老中、有羔立焉、如曾见杀、有七角七目、即上帝遣于天下之七神、",
      "7": "彼前取卷、自居座者之右手、",
      "8": "既取之、则四生物与二十四长老、伏于羔前、各执琴、与金盂盈以香、即诸圣徒之祈祷、",
      "9": "皆唱新歌曰、尔堪取卷而启其印、因尔见杀、曾以尔血、自各族各方各民各国之中、购人以归上帝、",
      "10": "使之为国、为祭司、归我侪之上帝、且王于地、",
      "11": "我又见于座与生物、及长老四周之众使者、其数万万千千、",
      "12": "闻其大声曰、见杀之羔、堪得其能、其富、其智、其力、其尊、其荣、其颂、",
      "13": "又闻在天在地暨地下海中受造之物、及其中所有者、佥云、愿颂及尊、与荣与权、归居于座者与羔、至于世世、",
      "14": "四生物曰、阿们、诸长老遂伏而拜、"
    },
    "6": {
      "1": "我见羔启七印之一时、闻四生物之一、其声如雷曰、来、",
      "2": "我见有白马、乘之者执弓、予之以冕、遂出、无往不胜、○",
      "3": "启二印时、我闻第二生物曰、来、",
      "4": "又有赤马出、使乘之者夺和平于地、致人相杀、且予之巨刃、○",
      "5": "启三印时、我闻第三生物曰、来、见有黑马、乘之者手执权衡、",
      "6": "我闻四生物中、若有声曰、金一钱得麦一升、又金一钱得麰麦三升、油与酒、尔勿坏之、○",
      "7": "启四印时、我闻第四生物之声曰、来、",
      "8": "遂见有灰色马、乘之者名曰死、阴府随之、予之以权、于地上四分之一、以剑、以饥、以疫、以地之野兽而杀之、○",
      "9": "启五印时、我见坛下、有为上帝道及所执之证、而见杀者之灵、",
      "10": "大声呼曰、圣且诚之主宰乎、不鞫宅地之人、伸我流血之冤、至几何时乎、",
      "11": "遂各予之白衣、且语之、使少安、待同仆与兄弟亦将如彼见杀者、毕乃事焉、○",
      "12": "我又见启六印时、地大震、日黑如褐、月变为血、",
      "13": "天星陨地、如无花果树为大风所撼、而落未熟之果、",
      "14": "天遂见徙、如卷被卷、山岛见移、皆离其所、",
      "15": "世之诸王、大夫、将帅、富人、力士、为奴者、自由者、皆自匿于山洞山岩、",
      "16": "谓山与岩曰、倾而匿我、以避居于座者之面、及羔之怒、",
      "17": "盖其怒之大日至矣、谁能立哉、"
    },
    "7": {
      "1": "此后、我见使者四、立于地之四隅、握地之四风、使勿吹于地于海于树、",
      "2": "又见他使自日出处而上、执维生上帝印、大声呼彼有权伤地及海之四使曰、",
      "3": "勿伤地或海或树、待我印我上帝诸仆之额、",
      "4": "我遂闻受印者之数、以色列裔各支中、计印者十四万四千、○",
      "5": "犹大支中万二千、流便支中万二千、迦得支中万二千、",
      "6": "亚设支中万二千、拿弗他利支中万二千、玛拿西支中万二千、",
      "7": "西缅支中万二千、利未支中万二千、以萨迦支中万二千、",
      "8": "西布伦支中万二千、约瑟支中万二千、便雅悯支中万二千、○",
      "9": "此后、我见大众、不可胜数、自诸国诸族诸民诸方、立于座前、及羔之前、衣白衣、执棕枝、",
      "10": "大声呼曰、拯救归于居座者、上帝及羔矣、",
      "11": "诸使环座与长老四生物而立、皆面伏座前、拜上帝曰、",
      "12": "阿们、颂也、荣也、智也、谢也、尊也、能也、力也、咸归我之上帝、爰及世世、阿们、",
      "13": "长老之一谓我曰、衣白衣者为谁、适从何来、",
      "14": "对曰、我主乎、尔自知之、曰、此乃出乎大难而来、曾以羔之血涤其衣而白之矣、",
      "15": "故在上帝座前、昼夜事之于殿中、居于座者、将庇之以幕、",
      "16": "彼不复饥渴、日与热必不侵之、",
      "17": "盖座中之羔将牧之、导至维生之水源、其目之泪、上帝尽拭之、"
    },
    "8": {
      "1": "启七印时、天中寂静约二刻、",
      "2": "我见七使者、立于上帝前、予之以号角七、",
      "3": "又有一使者来、立于坛侧、执金炉、有以多香予之、俾与诸圣徒之祈祷、同献于座前之金坛、",
      "4": "香烟与圣徒之祈祷、自使者手升于上帝前、",
      "5": "使者取炉、盈以坛上之火、倾于地、遂有雷与声与电及地震、○",
      "6": "执七号角之七使、自备以吹、",
      "7": "第一使者吹之、遂有雹与火、杂以血掷于地、地焚三分之一、树焚三分之一、百草尽焚、○",
      "8": "第二使者吹之、遂有如火焚之大山投于海、海三分之一变为血、",
      "9": "海中之生物、三分死其一、舟亦三分坏其一、○",
      "10": "第三使者吹之、遂有大星见焚、其焰如炬、自天而陨、落于江河三分之一、及诸水源、",
      "11": "星名曰茵陈、诸水三分之一变为菌陈、人多因诸水而死、缘其苦也、○",
      "12": "第四使者吹之、日月星三分之一被击、致变为昏暗、昼三分之一无光、夜亦如是、○",
      "13": "我又见一鹰飞于天、闻其大声曰、祸哉、祸哉、祸哉、宅地之人乎、因其余之三使、将吹号角之声也、"
    },
    "9": {
      "1": "第五使者吹之、我遂见一星自天陨地、予之以渊窟之钥、",
      "2": "乃启渊窟、有烟自窟而上、如洪炉之烟、日与穹苍因之而暗、",
      "3": "有蝗自烟而出、至于地上、且予之权、如地之蝎然、",
      "4": "且语之曰、地之草木及诸蔬、俱勿伤、惟额上无上帝之印者耳、",
      "5": "然不许杀之、祇令其痛苦五月、如蝎螫之痛苦然、",
      "6": "斯时也、人将求死弗得、欲死而死避之、",
      "7": "蝗之状似备战之马、其首若戴金冕、面如人面、",
      "8": "发如女发、其牙如狮、",
      "9": "又有胸甲如铁甲、其翼之声、如车马纷纭、疾趋以战、",
      "10": "有尾似蝎、亦有虿、其权在尾、伤人五月、",
      "11": "为其王者、渊之使也、希伯来音曰亚巴顿、希利尼音曰亚玻伦、○",
      "12": "一祸往矣、尚有二祸将至、",
      "13": "第六使者吹之、我闻有声自上帝前金坛四角而出、",
      "14": "谓执号角之第六使者曰、系于伯拉大河之四使者、尔其释之、",
      "15": "四使见释、彼乃备于其年月日时、以杀人三分之一者、",
      "16": "骑军之数二万万、其数我闻之矣、",
      "17": "于是我在异象中见军马、及乘之者、彼有胸甲若火、若紫玉、若硫磺、马首如狮、火与烟与硫、出于其口、",
      "18": "此三灾杀人三分之一、即自其口所出之火与烟与硫也、",
      "19": "盖马之权在口、又在尾、因其尾似蛇、且有首、用以伤人、",
      "20": "其余未死于此灾者、不悔其手之所为、仍拜诸鬼与金银铜木石之偶、不能见、不能闻、不能行者也、",
      "21": "亦不悔其凶杀巫术、淫乱盗窃焉、"
    },
    "10": {
      "1": "我又见有力之使者、自天而降、衣以云、首有虹、颜如日、足如火柱、",
      "2": "手执已展之小卷、右足著海、左足着地、",
      "3": "大声而呼、如狮吼焉、呼时七雷发厥声、",
      "4": "发声时、我将书之、闻自天有声曰、七雷所发者、缄之勿书、",
      "5": "我所见立于海与地之使者、举右手向天、",
      "6": "指维生至世世、造天地海与其中之物者、誓曰、时不复延矣、",
      "7": "惟于第七使者发声之日、将吹之时、上帝之奥妙遂成、如所宣嘉音于其仆诸先知也、",
      "8": "闻自天之声复语我曰、立于海及地之使者、手执已展之小卷、汝往取之、",
      "9": "我遂就使者曰、以小卷予我、彼则曰、取而食之、必苦尔腹、在尔口则甘如蜜、",
      "10": "于是我自使者之手取小卷食之、在口甘如蜜、既食、我腹则苦、",
      "11": "又语我曰、尔当复指诸民诸邦诸方诸王而豫言焉、"
    },
    "11": {
      "1": "有予我以苇似杖、曰、起、量上帝殿与坛、及其中崇拜者、",
      "2": "殿外之院、舍之勿量、盖已予列邦、彼将践踏圣邑、四十有二月、",
      "3": "我将使我二证者、衣麻豫言、凡一千二百六十日、",
      "4": "此乃二橄榄树、与二灯台、立于全地之主前者也、",
      "5": "若有欲害之者、则有火出其口而吞其敌、凡欲害之者、必如是见杀也、",
      "6": "彼有权闭天、使于其豫言之日不雨、亦有权治诸水、变之为血、且随其所欲、以各灾击地、",
      "7": "其证既毕、自渊而上之兽、将与之战、胜而杀之、",
      "8": "尸仆大邑之衢、斯邑譬之所多玛与埃及、即其主钉十架之处也、",
      "9": "且自诸民诸族诸方诸邦、观其尸者、三日有半、不许葬之于墓、",
      "10": "宅地之人、为之欣喜欢忭、互相馈赠、盖此二先知、曾苦宅地之人也、",
      "11": "越三日有半、生气出自上帝者入之、遂起立、观者大惧、",
      "12": "证者闻大声自天语之曰、升于此、彼遂乘云升天、其敌亦观之、",
      "13": "是时也、地大震、邑圮十分之一、死者七千人、余皆恐惧、归荣于在天之上帝、○",
      "14": "二祸既往、三祸速至、",
      "15": "第七使者吹之、遂于天有大声云、世之国已为我主及其基督所有、彼将秉权、以至世世、",
      "16": "在上帝前、居厥座之二十四长老、面伏而拜、",
      "17": "曰、主上帝全能者乎、今在昔在者、我侪谢尔、因尔既握大权而王也、",
      "18": "列邦逞怒、尔之怒遂临、鞫乎死者、且赏赉尔仆、诸先知诸圣徒、及畏尔名者、或卑或尊、又败坏乎败坏于地者、其时已届矣、○",
      "19": "上帝之殿、在于天者启矣、其约之匮见于殿中、即有电与声与雷、及地震大雹、"
    },
    "12": {
      "1": "又见大兆于天、一妇衣日踏月、首戴十二星之冕、",
      "2": "怀孕将产、艰难痛苦而呼号、",
      "3": "又有兆见于天、一大赤龙、七首十角、首戴七冕、",
      "4": "尾曳天星三分之一、投之于地、龙立于将产之妇前、待其既产、而吞其子、",
      "5": "其产也男、将以铁杖牧万邦者、子见摄至上帝座前、",
      "6": "妇则逃入旷野、在彼有上帝所备之所、使养之、一千二百六十日、○",
      "7": "在天有战、米迦勒偕其使与龙战、龙亦偕其使以战、",
      "8": "弗克、在天不复有其所、",
      "9": "大龙即老蛇、名曰魔、亦曰撒但、迷惑普世者、见投于地、其使亦与焉、",
      "10": "我闻大声在天云、我上帝之拯救、与能与国、及其基督之权、今悉至矣、盖讼我兄弟者已见投、即昼夜讼之于我上帝前者、",
      "11": "诸兄弟因羔之血、并所证之道胜之、乃不爱己生以至于死也、",
      "12": "是故诸天与居其中者宜喜乐、惟地与海祸矣、因魔恚甚、已临于尔、盖自知其时无几也、○",
      "13": "龙既见投于地、则窘迫产男之妇、",
      "14": "有以大鹰之双翼授妇、使之飞入旷野、至其所、以避蛇、在彼就养、历一载、二载、又半载、",
      "15": "蛇于妇后、吐水如河、欲漂没之、",
      "16": "地坼、吸龙所吐之河以助妇、",
      "17": "龙怒妇滋甚、遂往与其余裔战、即守上帝之诫、与耶稣之证者、时、龙立于海沙、"
    },
    "13": {
      "1": "我又见一兽自海而上、十角七首、角戴十冕、首有谤讟之名、",
      "2": "所见之兽似豹、足如熊、口如狮、龙以其能其座与大权予之、",
      "3": "我见其一首、若受伤濒死而得医愈、全地遂奇而从之、",
      "4": "又拜龙、因以其权予兽、亦拜兽、曰、孰似兽乎、孰能与之战乎、",
      "5": "又予之口、言诸大事、及诸谤讟、又予之权、凡四十有二月、",
      "6": "遂启口出谤讟上帝之言、谤讟其名其幕、并居于天者、",
      "7": "又予之权、战诸圣徒而胜之、且治诸族诸民诸方诸邦、",
      "8": "宅地之人、其名自创世时、未录于见杀之羔维生之册者、皆将拜兽、",
      "9": "有耳者宜听之、",
      "10": "凡宜见虏者则见虏、以刃杀人者、则必见杀于刃、诸圣徒之忍与信在此矣、○",
      "11": "我又见一兽由地而上、两角如羔、其言如龙、",
      "12": "悉行前兽之权于其前、又使地与宅地之人、拜剧创得愈之前兽、",
      "13": "又行大兆于人前、使火自天降地、",
      "14": "因所予行于兽前之兆、以惑宅地之人、告之宜造刃伤仍生之兽像、",
      "15": "又予之权、以生气赋于像、使之能言、且令凡不拜兽像者见杀、",
      "16": "亦令卑与尊、贫与富、主与仆、皆受印志、或于右手、或于额上、",
      "17": "若无其印志、即兽之名、或其名之数、则不得买与卖也、",
      "18": "智在于此、有颖悟者、可以计兽之数、盖人数也、即六百六十有六、"
    },
    "14": {
      "1": "我又见羔立于锡安山、偕之者十四万四千人、咸有其名、与其父之名书于额、",
      "2": "我闻自天有声、如众水声、如大雷声、又如鼓琴者鼓其琴、",
      "3": "众歌新诗于座前、及四生物长老前、其歌无能学之者、惟蒙赎出乎地之十四万四千人而已、",
      "4": "彼犹处子、不浼于色、羔之所往、则皆从之、此乃于众中蒙赎、为初实之果、献于上帝及羔者、",
      "5": "其口无诳、亦无瑕疵也、○",
      "6": "我又见使者飞于中天、有永存之福音、宣诸宅地之人、亦于诸国诸族诸方诸民、",
      "7": "乃大声曰、宜畏上帝而荣归之、盖其鞫时至矣、亦宜拜造天地海及水源者、○",
      "8": "又有第二使者从之曰、倾矣乎、倾矣乎、大巴比伦、使万国饮其淫乱干怒之酒者也、○",
      "9": "又有第三使者从之、大声曰、如有拜兽与其像、及受印志于额、或于手者、",
      "10": "则必饮上帝恚怒之酒、纯然无杂、酌于恚怒之杯者、又将于圣使及羔前、受火与硫之痛苦、",
      "11": "其痛苦之烟上腾、以至世世、凡拜兽与其像、及受其名之印志者、昼夜无憩息也、",
      "12": "诸圣徒之忍在此矣、是乃守上帝之诫、及耶稣之道者也、○",
      "13": "我闻自天有声曰、书之、今而后、宗主而死者福矣、圣神曰、然、彼息诸劳、而诸行亦随之、○",
      "14": "我又见白云、乘之者有若人子、首冠金冕、手执利镰、",
      "15": "又有使者自殿而出、大声谓乘云者曰、发尔镰而刈、盖其时已至、地之穑熟已久矣、",
      "16": "乘云者投其镰于地、而穑刈矣、",
      "17": "又有使者出自在天之殿、亦执利镰、",
      "18": "又有使者自坛而出、掌火之权、大声谓执利镰者曰、发尔镰、收葡萄树之果、盖已熟矣、",
      "19": "使者遂投其镰于地、而收地之葡萄、投入上帝恚怒之大醡、",
      "20": "其醡见践于邑外、血自醡出、高至马勒、长约六百里、"
    },
    "15": {
      "1": "我又见他兆于天、大而且奇、即七使掌末次之七灾、盖上帝之恚怒尽于此也、",
      "2": "我又见若玻璃海、杂以火、有获胜于兽及其像、与其名之数而来者、皆傍海而立、执上帝之琴、",
      "3": "唱上帝仆摩西之歌及羔之歌云、主上帝全能者乎、尔之所为、大且奇哉、历世之王乎、尔之程途、义且真哉、",
      "4": "主欤、谁不畏惧而荣尔名乎、惟尔乃圣、万邦必来拜于尔前、盖尔之义端彰著矣、○",
      "5": "此后、我见在天之殿已开、内有为证之幕、",
      "6": "有掌灾之七使、自殿而出、身佩宝石、清洁光明、胸束金带、",
      "7": "四生物之一、予七使以金盂七、满盛上帝之怒、彼乃维生至世世者也、",
      "8": "自上帝之荣与其能、烟充乎殿、无能入之者、待七使之七灾尽焉、"
    },
    "16": {
      "1": "我闻大声自殿而出、谓七使曰、往哉、以上帝恚怒之七盂倾之于地、○",
      "2": "其一遂往、倾盂于地、即成恶毒之疡、生于受兽印志、及拜其像者、○",
      "3": "其二倾盂于海、海即变如死人之血、其中之生物尽死、○",
      "4": "其三倾盂于江河、及诸水源、遂皆变血、",
      "5": "我闻掌水之使者云、今在昔在维圣者欤、义哉、因尔如是而鞫也、",
      "6": "以彼流圣徒及先知之血、今尔以血饮之宜也、",
      "7": "我又闻于坛曰、然、主上帝全能者欤、诚且义哉、尔之鞫也、○",
      "8": "其四倾盂于日、日遂以火曝人、",
      "9": "人为酷热所曝、遂谤讟掌此诸灾上帝之名、又弗改悔、而以荣归之、○",
      "10": "其五倾盂于兽之座、其国遂暗、人因痛而龁舌、",
      "11": "且因其痛其疡、谤讟在天之上帝、而不悔其所行、○",
      "12": "其六倾盂于伯拉大河、其水即涸、致为东方列王备路、",
      "13": "我又见邪鬼若蛙者三、出自龙口与兽口、及伪先知之口、",
      "14": "彼乃诸鬼之灵、能行诸兆、出附天下诸王、集于全能上帝大日之战、",
      "15": "我来如盗、儆醒而守其衣者福矣、免裸行而见羞也、",
      "16": "彼集列王于一处、希伯来音曰哈米吉多顿、○",
      "17": "其七倾盂于空气、遂有大声自座而出于殿、曰、毕矣、",
      "18": "又有电与声与雷、地亦大震、自生民以来、其震未有若是之大也、",
      "19": "大邑遂裂为三、列邦诸邑倾圮、大巴比伦亦见忆于上帝前、致以恚怒之杯酒予之、",
      "20": "各岛皆遁、诸山不见、",
      "21": "且有大雹、自天而降、各重一钧、人因雹灾、谤讟上帝、盖其灾甚大也、"
    },
    "17": {
      "1": "执七盂者七使之一就我曰、来、我以坐于众水大妓之鞫示尔、",
      "2": "世上诸王与之行淫、宅地之人、由其淫乱之酒而醉、",
      "3": "我感于圣神、被携适野、见一妇乘绛兽、七首十角、遍有谤讟之名、",
      "4": "妇衣紫绛、饰以金玉珠玑、手执金杯、满贮秽恶、即其淫污也、",
      "5": "额书厥名曰奥秘、大巴比伦、地上诸妓与诸秽恶之母、",
      "6": "又见此妇醉于圣徒及证耶稣者之血、我见之则奇甚、",
      "7": "使者谓我曰、尔何奇耶、妇与所乘首七角十之兽、我将以其奥秘告尔、",
      "8": "尔所见之兽、昔有今无、且将自渊窟而上、归于沦亡、宅地之人、其名自创世时、未录于维生之册者、见兽昔有今无、且将复来、则必奇之、",
      "9": "智者之心思在此矣、七首者、乃妇所坐之七山也、",
      "10": "又为七王、已倾者五、尚在者一、未至者一、至则暂存耳、",
      "11": "昔有今无之兽、乃为其八、亦出乎其七、而归沦亡、",
      "12": "尔所见之十角、乃十王未尝受国者、但偕兽受权如王仅半时耳、",
      "13": "其心咸同、且以己能与权予兽、",
      "14": "彼将与羔战、羔将胜之、盖羔乃诸主之主、诸王之王、与之偕者乃见召蒙选忠信之人也、",
      "15": "使者又谓我曰、尔见妓所坐之水、乃诸民诸部诸邦诸方、",
      "16": "又尔所见之兽、与其十角、将恶此妓、使之荒墟裸体、且食其肉、而尽焚之、",
      "17": "盖上帝曾使其心、同怀一意、以行己旨、且以其国予兽、待上帝之言皆应焉、",
      "18": "尔所见之妇、即大邑秉权于世之诸王者也、"
    },
    "18": {
      "1": "此后、我见一使自天而降、秉大权、其荣光耀于世、",
      "2": "大声呼曰、倾矣乎、倾矣乎、大巴比伦也、成为群魔之居所、及凡邪鬼、与污鸟可憎者之囹圄、",
      "3": "盖万邦因其淫乱干怒之酒而倾、世上诸王与之行淫、诸商因其奢华之甚而致富、○",
      "4": "我又闻有声自天曰、我民乎、宜出乎彼、免与其罪、而受其灾、",
      "5": "盖厥罪滔天、上帝忆其不义、",
      "6": "彼之加诸人者、亦加诸彼、依其所行而倍之、于其所调之杯、亦倍调予之、",
      "7": "彼昔自荣与奢华若何、使之痛苦悲哀亦若何、盖彼自谓我位后、非嫠也、决不至悲哀也、",
      "8": "故一日间、诸灾并臻、即死亡、悲哀、饥荒、尽焚以火、盖鞫之之主上帝、乃有能者也、",
      "9": "世上诸王、素与行淫而奢华者、见所焚之烟、则为之哭而擗、",
      "10": "因其痛苦而惧、则远立曰、祸哉、祸哉、大巴比伦巩固之邑乎、半时间、尔之鞫至矣、",
      "11": "世上诸商、亦为之哭而哀、因不复见有人购其货也、",
      "12": "斯货也、若金银、宝石、珠玑、枲布、紫料、丝帛、绛料、香松诸木、象牙诸器、及佳木铜铁白石诸器、",
      "13": "亦有肉桂、豆蔻、香料、香膏、乳香、酒、油、面、麦、牛、羊、马、车、及人之身与灵也、",
      "14": "尔心所嗜之果已去、尔之珍馐华采皆亡、不复见之、",
      "15": "诸商因之致富者、以其痛苦、惧而远立、哀哭之、",
      "16": "曰、祸哉、祸哉、大邑乎、素衣枲布紫绛、饰以金珠宝石者乎、",
      "17": "盖半时间、如此之巨富、成为荒墟矣、各舟长、与航海者及舟子、并凡恃海为业者、",
      "18": "见所焚之烟、皆远立、呼曰、孰若此大邑乎、",
      "19": "又以尘蒙首哭而哀、呼曰、祸哉、祸哉、大邑乎、凡有舟于海者、自其丰厚而致富、半时间成为荒墟矣、",
      "20": "天乎、诸圣徒与使徒及先知乎、宜因之而乐、盖上帝以尔之鞫鞫彼也、○",
      "21": "有大力之使者、举石如巨磨、投之于海、曰、巴比伦大邑、将如此猛然被投、不复见矣、",
      "22": "鼓琴奏乐品箫吹角之声、不复闻于尔间、百工不复见于尔间、磨声不复闻于尔间、",
      "23": "灯光不复照于尔间、新郎新妇之声、不复闻于尔间、盖尔诸商素为世之尊者、万国亦以尔巫术而受惑矣、",
      "24": "在彼见有诸先知圣徒、及凡世上见杀者之血、"
    },
    "19": {
      "1": "此后、我闻在天若群众之大声、曰、阿利路亚、救与荣与能、皆归我之上帝、",
      "2": "以其鞫真且义也、盖曾鞫以淫污世之大妓、且于彼身、伸其诸仆流血之冤也、",
      "3": "又曰、阿利路亚、焚彼之烟上腾、以至世世、",
      "4": "二十四长老、与四生物、遂伏拜居于座之上帝曰、阿们、阿利路亚、",
      "5": "有声自座出曰、凡为其仆而畏之者、卑与尊皆宜颂我上帝、",
      "6": "我又闻若群众之声、众水之声、大雷之声、曰、阿利路亚、盖主我上帝全能者王矣、",
      "7": "我侪当欣喜欢乐、以荣归之、盖羔之婚期已至、其妇已自备矣、",
      "8": "且令其自衣以枲、光而洁、盖枲乃圣徒之义行也、",
      "9": "又谓我曰、书之、凡见召赴羔之婚筵者福矣、又曰、此乃上帝诚实之言也、",
      "10": "我遂伏其足前拜之、彼谓我曰、毋以为也、我与尔及尔诸兄弟、为耶稣之证者、同为仆、尔当拜上帝也、盖耶稣之证、乃豫言之大旨也、○",
      "11": "我又见天开、有白马焉、乘之者称为忠信诚实、其鞫其战、无不义也、",
      "12": "目如火焰、首戴数冕、且书以名、己之外无识之者、",
      "13": "衣以洒血之衣、其名称为上帝道、",
      "14": "在天众军、乘白马而从之、皆衣枲、白且洁、",
      "15": "口出利剑、将以击列邦、且以铁杖牧之、全能上帝恚怒之酒醡、彼亦践之、",
      "16": "其衣及股、有名书曰、诸王之王、诸主之主、○",
      "17": "我又见一使立于日中、大声而呼、谓凡飞于天空之鸟曰、来、集于上帝之盛筵、",
      "18": "俾得食君王将帅勇士、及马与乘之者、或自主为奴、与卑者尊者之肉、○",
      "19": "我又见兽及世上诸王、并其军咸集、欲与乘马者及其军战、",
      "20": "兽被执、伪先知亦然、即昔行异迹于兽前、以惑受兽印志、而拜其像者、二者生投于火湖、以硫焚之、",
      "21": "余皆见杀于乘马者口出之剑、众鸟皆饱其肉焉、"
    },
    "20": {
      "1": "我又见一使自天而降、手有深渊之钥与大链、",
      "2": "遂执龙、即老蛇、亦为魔为撒但者、缚之以至千年、",
      "3": "投之于渊、闭而加印其上、使不再惑列邦、迨千年后、必暂释之、○",
      "4": "我又见诸座、居其上者、得权以鞫、又见因耶稣之证、及上帝之道、而被斩者之灵、与未拜兽及其像、未受其印志于额于手者、彼皆得生、与基督共王千年、",
      "5": "此乃第一复起也、其余死者尚未得生、迨届千年焉、",
      "6": "与于第一复起者、福且圣矣、二次之死无权于彼、将为上帝及基督之祭司、与基督共王千年、○",
      "7": "既届千年、撒但将释于囹圄、",
      "8": "出惑在地四极之邦、即歌革与玛各也、且集之以战、其数如海沙焉、",
      "9": "遂游行地上、围圣徒之营、与蒙爱之邑、有火降自天而灭之、",
      "10": "惑之之魔、被投于火与硫之湖、兽及伪先知亦在焉、昼夜痛苦、以至世世、○",
      "11": "我又见一座大而且白、及居其上者、地与天自其前而遁、不得其所、",
      "12": "我见死者、尊与卑均立座前、诸书遂展、又有他书展焉、即维生之书也、死者依其行、如书所载而被鞫、",
      "13": "海及死与阴府、亦出其中之死者、各依其行而被鞫、",
      "14": "死与阴府亦见投于火湖、即二次之死也、",
      "15": "凡未录于维生之书者、则见投于火湖焉、"
    },
    "21": {
      "1": "我又见天地一新、盖前之天地已逝、海亦不复有矣、",
      "2": "又见圣邑新耶路撒冷、由上帝自天而降、如新妇妆饰、特备以待其夫、",
      "3": "我闻大声自座而出云、上帝之幕在于人间、将与之同居、彼将为其民、上帝必偕之、为其上帝、",
      "4": "且尽拭其泪、死不复有、哀也、哭也、苦也、亦不复有、盖前事已逝矣、",
      "5": "居于座者曰、我更新万有、又曰、书之、此言信且真也、",
      "6": "又谓我曰、悉成矣、我乃始与终、本与末、凡渴者、将以维生之水源予之、而无费也、",
      "7": "获胜者将承此、我为彼之上帝、彼为我子、",
      "8": "但畏怯、不信、可憎、凶杀、淫乱、巫术、拜像、及凡言诳之人、其分乃在焚火与硫之湖、此即二次之死也、○",
      "9": "手执七盂、满盛七末灾之七使、其一就而语我曰、来、我将示尔以新妇、即羔之妻也、",
      "10": "我遂感于圣神、被携至一大且高之山、示我以圣邑耶路撒冷、由上帝自天而降、",
      "11": "有上帝之荣、其光似至宝之石、有若碧玉、明如水晶、",
      "12": "有垣大而且高、十有二门、门有十二使者、上书以色列十二支之名、",
      "13": "南北东西、各有三门、",
      "14": "邑垣十有二基、上书十二使徒之名、即羔之使徒也、",
      "15": "与我言者执金苇为度、以度其邑与门与垣、",
      "16": "邑形四方、长广相等、以苇度之、得四千里、长广及高相同、",
      "17": "度垣得一百四十四肘、使者之度、乃人之度也、",
      "18": "垣筑以碧玉、邑为澄金、其澄若玻璃焉、",
      "19": "邑垣之基、饰以各种宝石、一碧玉、二蓝玉、三苍玉、四青玉、",
      "20": "五红玉、六玛瑙、七黄玉、八水苍玉、九淡黄玉、十翡翠玉、十一赤玉、十二紫玉、",
      "21": "十二门乃十二珠、门各一珠、邑衢为澄金、明澈如玻璃、",
      "22": "我不见邑中有殿、盖主上帝全能者及羔为其殿也、",
      "23": "邑不需日月之照、盖上帝之荣烛之、其灯乃羔也、",
      "24": "列邦将藉其光而行、世上诸王、以其荣归之、",
      "25": "其门白昼不闭、于彼盖无夜也、",
      "26": "人将以列邦之荣与尊归之、",
      "27": "凡不洁可憎及诳者、决不得入、惟录于羔之维生书者入焉、"
    },
    "22": {
      "1": "使者又以邑衢中维生水之河示我、其水光明如晶、自上帝及羔之座而出、",
      "2": "河之左右、有维生之树、其果十有二种、月结其实、其叶以医列邦、",
      "3": "咒诅不复有、上帝及羔之座在焉、其仆将事之、",
      "4": "且觐主面、主名亦在其额、",
      "5": "不复有夜、无需灯光日光、盖主上帝光耀之、且彼众秉权、以至世世、○",
      "6": "又谓我曰、此言信且真也、主即感诸先知之上帝、遣其使者、以必速成之事示其诸仆、",
      "7": "我必速至、守此书之豫言者福矣、○",
      "8": "于此事闻且见者、我约翰也、既闻见之、遂伏拜示我此事之使者前、",
      "9": "彼谓我曰、毋以为也、我与尔及尔诸兄弟即先知、并守此书之言者、同为仆、尔当拜上帝也、○",
      "10": "又曰、勿缄此书之豫言、盖时迩矣、",
      "11": "不义者仍为不义、污秽者仍为污秽、义者仍为义、圣者仍为圣、",
      "12": "我必速至、携其值、各依其工而报之、",
      "13": "我为始与终、先与后、本与末、",
      "14": "涤其袍者福矣、俾得权于维生之树、由诸门而入邑、",
      "15": "其外则有犬类、巫术、淫乱、凶杀、拜像、及凡好诳而行之者、○",
      "16": "我耶稣已遣我使、为诸会以此事证于尔曹、我乃大卫之根株苗裔、及光明之晨星、○",
      "17": "圣神与新妇皆曰来、闻者亦当曰来、渴者当来、凡愿之者、可得维生之水、而无费也、○",
      "18": "我语凡闻此书之豫言者、或加增之、上帝必以此书所录之灾、加诸彼、",
      "19": "或删减之、上帝必由此书所录维生树及圣邑、删除其分、○",
      "20": "证此书者曰、然、我乃速至、阿们、主耶稣其至哉、",
      "21": "愿主耶稣之恩、与诸圣徒偕焉、阿们、"
    }
  }
}